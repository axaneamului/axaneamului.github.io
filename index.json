[{"author":"AXA - revistă de oceanografie ortodoxă","categories":null,"content":"AXA NEAMULUI este o asociație, exterioară sistemului politic din ultimii 80 de ani şi a apărut ca o necesitate de a exprima dreptul românilor la autoconservare şi totodată la construcţia unei Românii pe baze româneşti. Astfel, noi credem că România este a românilor, a tuturor românilor şi doar a românilor.\nNoi credem că în România există atâtea energii încât să putem construi o organizație care să apere exclusiv drepturile românilor. În România sunt mulţi oameni nepătaţi, mulţi oameni competenţi, mulţi români în adevăratul sens al cuvântului. Lor li se adresează AXA NEAMULUI. Celor care au credinţa că jertfa înaintaşilor nu a fost în zadar, celor care au încredere că există români care pot construi o cale de viaţă românească demnă, celor care cred că românii au un destin în istorie – altul decât acela de a deveni slugi ale „marilor puteri”.\nAXA NEAMULUI este la un nou început de drum. Fără „sponsori” şi „oameni din spate”, fără alte interese decât cele ale românilor – aşadar, cu totul diferit de ceea ce a dovedit în ultimii 30 de ani întreaga clasă politică actuală.\nAXA NEAMULUI se adresează celor pentru care contează că nu comuniştii sau urmaşii comuniştilor, care ne conduc de 31 de ani, şi nu uniunea europeană şi nici fondul monetar internaţional sau banca mondială au suferit şi au fost martirizaţi în închisorile de pe tot cuprinsul ţării, ci zeci de mii de români, care şi-au asumat calea martirajului pentru poporul român. Nu uniunea europeană sau fondul monetar internaţional sau banca mondială sau urmaşii comuniştilor, care ne conduc de 31 de ani, au murit pe străzile ţării pentru libertate în 1989, ci acei care au crezut nelimitat că românii pot şi trebuie să trăiască demn. Acei care ştiu aceste lucruri şi vor să schimbe starea în care ne aflăm, sunt cei cărora AXA NEAMULUI li se adresează.\nAnalizând situaţia de fapt a societăţii româneşti, în aceste momente, am ajuns la concluzia necesităţii atenţionării poporului român, oriunde s-ar afla acesta, asupra pericolului în care se află însăşi existenţa statului român. Puterea politică în România comunistă şi neocomunistă nu are nici cea mai mică legătură cu structura intimă spirituală şi culturală a poporului român, ceea ce ne dă îndreptăţirea să afirmăm că des-fiinţarea statului român şi exterminarea poporului român au devenit politică „naţională” de stat.\nScopul AXA este acela de a arăta că a existat, precum există și va exista un fel românesc de a înțelege și de a participa la istorie, propriu nouă și care nu este îndreptat împotriva celorlalți ci este pentru mântuirea neamului nostru. Acesta este, de fapt, firescul românesc. Nu este contra ci este PENTRU! Nu se bazează pe ură, ci pe IUBIRE.\nÎnţelegem prin oceanografie ortodoxă o preocupare permanentă, vitală pentru înţelegerea lumii înconjurătoare, de la aspectele ei cotidiene, prozaice şi până la gesturile complexe, tainice, religioase; în acelaşi timp este o luare de poziţie, o valorificare a lumii din perspectivă ortodoxă. Nu am anunţat–o ca pe o ştiinţă, nu temându–ne de rigoarea disciplinelor ştiinţifice, ci pentru că dorim ca oceanografia ortodoxă să fie un mod de a aprecia tot ce ne conţine; pe de altă parte, o vedem ca pe o înlesnire a accesului la înţelesurile lumii româneşti – implicit, ortodoxe – nu ca la un fişier bibliografic ci ca la o părtăşie la viaţă, ca un răspuns la permanenta provocare a transcendentului în imediat. Aceasta presupune existenţa apriorică a unui fel ortodox de a vedea lumea. Astfel, oceanografia ortodoxă înseamnă receptarea spiritului vremii prin folosirea unui anumit mod de interpretare şi totodată încercarea de a construi un mod de interpretare.\nDin ce în ce mai multă lume se interesează de AXA. Sunt oameni care ştiu despre existenţa revistei noastre şi îşi pun întrebări, fără să o fi văzut vreodată. Trebuie spus din capul locului că încercarea noastră nu este de a face cunoscută AXA ci, în principal, de a face cunoscut mesajul revistei, mesaj care în fiecare număr îmbracă o altă formă, în diferitele articole ale publicaţiei.\nAstfel, am primit cererea unor cititori mai noi – cât şi a unor potenţiali cititori – de a spune ce este AXA? Cu alte cuvinte, ce fel de revistă este aceasta?; cine „stă în spatele” acestei reviste?; ce urmăreşte AXA?; şi, la urma urmei, de ce ar citi cineva AXA şi nu o altă publicaţie? Alt-„cineva” ne-a cerut să-l convingem să citească AXA – acest lucru noi nu vrem să-l facem: nu vrem să convingem pe nimeni de nimic sau să schimbăm convingerile cuiva… Vom încerca să răspundem acestor întrebări, în rândurile de mai jos.\nDe ce apare AXA? Sau, de ce scoatem noi AXA? Din câteva motive. Mai întâi, apariţia AXEI este rodul unei neputinţe a celor care o editează: neputinţa de a tăcea în faţa unei realităţi înjositoare şi, ceea ce este cel mai periculos, în faţa unei realităţi îndreptate împotriva mântuirii. Credem că tăcerea, acum şi aici, ar însemna complicitate – asta nu ne putem permite: să ne pierdem mântuirea sub scuza că trebuie să fim cuminţi sau că nu este momentul să vorbim. Nu putem tăcea atunci când ştim că acei care au murit mărturisindu-l pe Hristos, sunt astăzi denigraţi şi batjocoriţi de către toţi românii care nu cunosc lucruri ca acelea pe care noi le vădim în AXA. Noi nu putem lovi în ei, fiindcă ei ne sunt sprijin pe lângă Hristos – indiferent de consecinţe, trebuie să vorbim despre sfinţii lui Hristos, care au sfinţit pământul românesc prin jertfa lor, într-o perioadă atât de apropiată de noi; sau despre cei care au făcut să se zguduie zidurile închisorilor comuniste prin hotărârea mărturisirii lor; şi iarăşi neputinţa: nu putem să stăm nepăsători, când ştim, că acei care conduc România de mai bine de 70 de ani sunt cei care lovesc şi scuipă neîntrerupt pe credinţa noastră, pe sufletul nostru. Apoi, considerăm că este un act de responsabilitate să luăm atitudine – atât şi aşa cum putem. Chiar dacă este doar prin publicarea revistei AXA. În cele din urmă, şi ceva mai tehnic, AXA a apărut pentru că nu exista o astfel de revistă, în care faptele istorice (cele adevărate şi nu cele propagate zeci de ani neîntrerupt) şi semnificaţiile acestora să fie valorificate în prezent. Deşi pentru unii pare lucru de mirare, pentru noi faptul că Domnitorul Alexandru Lăpuşneanu nu a fost nicidecum un criminal scelerat prin cruzime etc (aşa cum ne este de multă vreme livrat de către cultură), ci că dimpotrivă a fost un conducător dreptmăritor creştin care a construit o mânăstire în Sfântul Munte Atos (mînăstirea…., pe coperta AXA nr…) şi mai multe biserici şi mânăstiri în ţară, dând astfel slavă lui Dumnezeu, are o importanţă deosebită în prezent: ne arată cum trebuie să fie un conducător al românilor; sau faptul că după cuvintele lui Petru Rareş, fiul Sfântului Ştefan, a fost condusă Rusia până la Petru I are din nou o mare importanţă (a se vedea AXA…) – la fel, credem că jertfa tinerilor din perioada interbelică (cei mai mulţi membri ai Mişcării legionare) nu a fost în zadar. La fel credem că nu trebuie ascuns faptul că personaje ca Alexandru Ioan Cuza, care au statui în toată ţara şi care sunt considerate a fi simboluri naţionale, în realitate au fost unii dintre cei mai mari duşmani ai românilor. Acestea sunt doar câteva exemple de teme şi articole-studii din AXA. Vedem ca esenţial faptul că nimeni sub nici un cuvânt nu are dreptul să ascundă sau să schimbe istoria, şi că de aici trebuie pornit, pentru a înţelege ceea ce se petrece astăzi. Şi, cu siguranţă, că şi mai ciudat li se va părea unora, că noi credem că aceste lucruri ne obligă pe noi, cei de astăzi. Aceasta este urmarea faptului că noi vedem istoria din perspectivă românească, adică teologică (şi nu din perspectivă patriotică, adică materialistă) – la capătul istoriei, pentru neamul nostru, stă Hristos. Pentru alte neamuri, nu este problema noastră – problema românilor sunt românii, precum problema mea sunt eu şi nu ceilalţi de aiurea. Mai precis, din această perspectivă, faptul că Hristos a înviat, ne obligă pe noi, aici şi acum, să avem o anumită perspectivă asupra propriei noastre existenţe ca părţi ale Bisericii.\nScopul publicaţiei AXA este acela de arăta că a existat, precum există şi va exista un fel românesc de a înţelege şi de a participa la istorie, propriu nouă şi care nu este îndreptat împotriva celorlalţi ci este pentru mântuirea neamului nostru. Acesta este, de fapt, firescul românesc. Nu este contra ci este pentru! Nu se bazează pe ură, ci pe iubire. Fără îndoială că aceste lucruri aşează publicaţia noastră în contra curentului „corectitudinii politice”, al Uniunii Europene – dar aceasta este o consecinţă a poziţiei acestei uniuni şi nu a noastră: noi suntem pentru credinţa în Hristos şi pentru asumarea drumului şi misiunii pe care le au românii în istorie – uniunea este împotriva acestora, deci împotriva românilor, şi, ca un fel de urmare puţin semnificativă pentru ceilalţi şi împotriva noastră. Aceasta face misiunea noastră mult mai grea: pentru multe concepte fundamentale, sensurile au fost deformate, caricaturizate, în cea mai mare măsură cu intenţie, astfel încât înţelesurile lor proprii au devenit mai puţin accesibile. Şi pentru acest lucru este necesar să cunoaştem, mai întâi de toate, adevărul istoric. Faptul că am publicat şi publicăm fragmente din viaţa legionarilor nu este pentru că noi am fi membrii ai Mişcării legionare – care nici nu mai există ca atare; ci fiindcă aceasta a fost ultima manifestare a sufletului românesc, cu expresia în trăire, în cultură, şi într-un politic cu totul nou pentru acea lume şi pentru lumea de astăzi: politicul bazat pe credinţă şi pe conştientizarea misiunii românilor ca neam dreptmăritor creştin, politicul bazat pe cinste şi jertfă; şi fiindcă au murit mărturisindu-L pe Hristos. Acesta este adevărul! Oricât de incomod şi de ascuns de statul român actual ar fi, prin oricâte legi, noi trebuie să-i cinstim, ca pe ceilalţi sfinţi, chiar dacă au fost legionari (corect ar fi: tocmai pentru că au fost legionari). Şi trebuie să învăţăm lecţia lor! Iată cum se explică împrejurarea că suntem huliţi pentru că suntem legionari: mai întâi este faptul că sunt foarte puţini care cunosc adevărul istoric, şi, ca urmare sunt şi mai puţini care înţeleg semnificaţiile acelui adevăr; apoi consecinţele acestei cunoaşteri a celor ce înţeleg aceste semnificaţii se răsfrâng în realitatea cotidiană!\nAXA contiuă ideologic şi ideatic o revistă mai veche, care nu mai apare de 10 ani: revista Scara – revista de oceanografie ortodoxă. Scara a apărut în şapte „trepte”, adică a avut şapte apariţii, fără ca aceste apariţii să se petreacă regulat – au apărut în cursul a cinci ani. Revista Scara avea ca subtitlu, aşa cum astăzi are revista AXA: revista de „oceanografie ortodoxă”.\nDefinirea sintagmei de „oceanografie ortodoxă” este încă un fel de a răspunde la întrebarea: ce urmăreşte AXA?: „Înţelegem prin oceanografie ortodoxă o preocupare permanentă, vitală pentru înţelegerea lumii înconjurătoare, de la aspectele ei cotidiene, prozaice şi până la gesturile complexe, tainice, religioase; în acelaşi timp este o luare de poziţie, o valorificare a lumii din perspectivă ortodoxă. Nu am anunţat-o ca pe o ştiinţă, nu temându-ne de rigoarea disciplinelor ştiinţifice, ci pentru că dorim ca oceanografia ortodoxă să fie un mod de a aprecia tot ce ne conţine; pe de altă parte, o vedem ca pe o înlesnire a accesului la înţelesurile lumii româneşti – implicit, ortodoxe – nu ca la un fişier bibliografic ci ca la o părtăşie la viaţă, ca un răspuns la permanenta provocare a transcendentului în imediat. Aceasta presupune existenţa apriorică a unui fel ortodox de a vedea lumea. Astfel, oceanografia ortodoxă înseamnă receptarea spiritului vremii prin folosirea unui anumit mod de interpretare, şi, totodată, încercarea de a construi un mod de interpretare”.(Acest text poate fi citit în josul paginii fiecărui număr din AXA). Cu alte cuvinte, AXA este un fel de a exprima credinţa şi sufletul românilor şi de a le pune în contextul lumii în care trăim. Sigur că rezultatul nu este unul comod sau plăcut, dar vă asigurăm că este cel real.\nDespre ce se scrie în AXA, vă puteţi edifica vizitându-ne site-ul: axa.info.ro Sunt, în mare măsură, texte greu de crezut. Fiindcă este greu de crezut că tezaurul României de la Moscova nu este format doar din Cloşca cu puii de aur – aşa cum am fost şi suntem asiguraţi – ci dintr-o cantitate uriaşă de aur – brut şi lucrat – precum şi din… vechile manuscrise româneşti, din obiectele de cult şi cărţile vechi adunate de la toate mânăstirile din România şi din bibliotecile cele mai importante din ţară, fapt care are o semnificaţie aparte. Alt lucru greu de crezut este că Petru Rareş a stat la baza „manualului de domnie” al ţarilor ruşi. Altul că ceea ce se petrece acum în Transilvania este ascuns cu ajutorul mass media româneşti – dar poate fi citit în AXA, număr de număr. Nu mai amintim că „Protocoalele înţelepţilor Sionului” ar fi de-a dreptul incredibile, dacă nu s-ar verifica punct cu punct, de mai bine de un secol. Şi cum ar fi uşor de crezut, că voit – prin legea Codex Alimentarius – suntem otrăviţi prin alimente modificate genetic sau prin infestarea cu chimicale a alimetaţiei. Sau că actele biometrice şi cele care conţin cip sunt etape premergătoare introducerii cipurilor în corpul omenesc – după un plan prestabilit. Sau că… Pentru mare parte din textele pe care le întâlniţi în AXA se potriveşte afirmaţia oficială referitoare la „teoria conspiraţiei”. Noi vă asigurăm că tot ce veţi întâlni în AXA este adevărat şi că nu există doar o teorie a conspiraţiei ci… şi o conspiraţie.\nDespre greutăţile şi piedicile întâmpinate de AXA – atât în ceea ce priveşte difuzarea mesajului cât şi în ceea ce priveşte difuzarea revistei – credem că nu trebuie vorbit prea mult: e de la sine înţeles că un astfel de mesaj deranjează „lumea” sau chiar nu o interesează. Ca urmare, difuzarea este de-a dreptul anevoioasă: unii spun că suntem legionari, alţii că suntem stilişti, alţii că suntem retrograzi, alţii că nu facem decât să băgăm spaima în oameni, alţii că suntem „oamenii ruşilor”, că avem „în spatele” nostru securitatea sau serviciile toate şi-sau pe rând, că suntem finanţaţi din străinătate, că suntem şovini, că deja ne-am îmbogăţit de pe urma vânzării revistei, că… Pe de-o parte acesta este un lucru bun: se vorbeşte despre AXA. Pe de altă parte însă, se creează un blocaj în ceea ce priveşte mesajul publicaţiei. Nici una dintre acuzaţiile de mai sus şi în nici un fel nu are legătură cu adevărul. AXA apare cu mare trudă – atât financiar vorbind cât şi editorial sau redacţional. AXA nu este şi nu şi-a propus să fie o afacere. Deşi nu ne face cinste, trebuie să recunoaştem că AXA nu numai că nu aduce profit, dar apare cu susţinerea câtorva cititori – nu este mai puţin adevărat că ne-am propus ca AXA să se susţină singură. Astfel, avem nevoie de cât mai mulţi cititori, şi din acest punct de vedere. Apoi, dacă vorbim despre nevoi, AXA are nevoie de cât mai mulţi colaboratori. Dar numărul colaboratorilor este legat de cel al cititorilor…\nAstfel, AXA caută difuzori în toată ţara.\n-- Contact  E-mail: contact@axaneamului.ro  Telefon: +40 745 254 657  Youtube  Facebook  -- ","date":"28-02-2019","img":"","permalink":"https://axaneamului.ro/about/","series":null,"tags":null,"title":"Despre noi"},{"author":"Mugur Vasiliu","categories":["TV"],"content":"   ","date":"06-06-2016","img":"","permalink":"https://axaneamului.ro/posts/tv/conferinta-la-suceava-31-martie-2016/","series":null,"tags":null,"title":"Conferință la Suceava (31 martie 2016)"},{"author":"Mugur Vasiliu","categories":["TV"],"content":"   ","date":"24-05-2016","img":"","permalink":"https://axaneamului.ro/posts/tv/conferinta-la-constanta-20-aprilie-2016/","series":null,"tags":null,"title":"Conferință la Constanța (20 aprilie 2016)"},{"author":"Mugur Vasiliu","categories":["TV"],"content":"   ","date":"28-03-2016","img":"","permalink":"https://axaneamului.ro/posts/tv/construirea-moscheei-si-iohannis-turcitul/","series":null,"tags":null,"title":"Construirea moscheei și Iohannis turcitul"},{"author":"Mugur Vasiliu","categories":["TV"],"content":"   ","date":"17-03-2016","img":"","permalink":"https://axaneamului.ro/posts/tv/tara-arde-si-presedintele-se-piaptana/","series":null,"tags":null,"title":"Țara arde și președintele se piaptănă"},{"author":"Mugur Vasiliu","categories":["TV"],"content":"   ","date":"09-03-2016","img":"","permalink":"https://axaneamului.ro/posts/tv/romania-din-afara-tarii/","series":null,"tags":null,"title":"România din afara Țării"},{"author":"Mugur Vasiliu","categories":["TV"],"content":"   ","date":"27-02-2016","img":"","permalink":"https://axaneamului.ro/posts/tv/pastila-5-dezgroparea-lui-ion-iliescu/","series":null,"tags":null,"title":"Pastila 5: Dezgroparea lui Ion Iliescu"},{"author":"Mugur Vasiliu","categories":["TV"],"content":"   ","date":"25-02-2016","img":"","permalink":"https://axaneamului.ro/posts/tv/terorismul-elie-wiesel-si-holocaustul-culturii-romanesti/","series":null,"tags":null,"title":"Terorismul Elie Wiesel și Holocaustul Culturii Românești"},{"author":"Mugur Vasiliu","categories":["TV"],"content":"   ","date":"24-02-2016","img":"","permalink":"https://axaneamului.ro/posts/tv/legionarismul-o-incheiere/","series":null,"tags":null,"title":"Legionarismul - O încheiere"},{"author":"Mugur Vasiliu","categories":["TV"],"content":"   ","date":"19-02-2016","img":"","permalink":"https://axaneamului.ro/posts/tv/legionarismul-capitanul-nostru/","series":null,"tags":null,"title":"Legionarismul - Căpitanul nostru"},{"author":"Mugur Vasiliu","categories":["TV"],"content":"   ","date":"17-02-2016","img":"","permalink":"https://axaneamului.ro/posts/tv/legionarismul-trebuie-sa-stim-povestea/","series":null,"tags":null,"title":"Legionarismul - Trebuie să știm povestea!"},{"author":"Mugur Vasiliu","categories":["TV"],"content":"   ","date":"16-02-2016","img":"","permalink":"https://axaneamului.ro/posts/tv/legionarismul-observatii-generale/","series":null,"tags":null,"title":"Legionarismul - Observații generale"},{"author":"Mugur Vasiliu","categories":["TV"],"content":"   ","date":"12-02-2016","img":"","permalink":"https://axaneamului.ro/posts/tv/nationalist-sau-patriot-erou-martir-sau-victima-i/","series":null,"tags":null,"title":"Naționalist sau patriot - erou-martir sau victimă I"},{"author":"Mugur Vasiliu","categories":["TV"],"content":"   ","date":"11-02-2016","img":"","permalink":"https://axaneamului.ro/posts/tv/minunea-ca-piatra-de-poticnire/","series":null,"tags":null,"title":"Minunea ca piatră de poticnire"},{"author":"Mugur Vasiliu","categories":["TV"],"content":"   ","date":"09-02-2016","img":"","permalink":"https://axaneamului.ro/posts/tv/noi-alegatorii/","series":null,"tags":null,"title":"Noi, alegătorii..."},{"author":"Mugur Vasiliu","categories":["TV"],"content":"   ","date":"07-02-2016","img":"","permalink":"https://axaneamului.ro/posts/tv/romania-in-europubela/","series":null,"tags":null,"title":"România în europubelă"},{"author":"Mugur Vasiliu","categories":["TV"],"content":"   ","date":"06-02-2016","img":"","permalink":"https://axaneamului.ro/posts/tv/realitatea-conspiratiei/","series":null,"tags":null,"title":"Realitatea conspirației"},{"author":"Mugur Vasiliu","categories":["TV"],"content":"   ","date":"04-02-2016","img":"","permalink":"https://axaneamului.ro/posts/tv/romanul-ignorant-si-viclenia-mass-mediei/","series":null,"tags":null,"title":"Românul ignorant și viclenia mass-mediei"},{"author":"Mugur Vasiliu","categories":["TV"],"content":"   ","date":"03-02-2016","img":"","permalink":"https://axaneamului.ro/posts/tv/minciuni-si-minciunele/","series":null,"tags":null,"title":"Minciuni și minciunele"},{"author":"Mugur Vasiliu","categories":["TV"],"content":"   ","date":"30-01-2016","img":"","permalink":"https://axaneamului.ro/posts/tv/mineriada-i/","series":null,"tags":null,"title":"Mineriada I"},{"author":"Mugur Vasiliu","categories":["TV"],"content":"   ","date":"28-01-2016","img":"","permalink":"https://axaneamului.ro/posts/tv/sfintii-inchisorilor-i/","series":null,"tags":null,"title":"Sfinții închisorilor I"},{"author":"Mugur Vasiliu","categories":["TV"],"content":"   ","date":"27-01-2016","img":"","permalink":"https://axaneamului.ro/posts/tv/bomba-cu-migratori/","series":null,"tags":null,"title":"Bomba cu migratori"},{"author":"Mugur Vasiliu","categories":["TV"],"content":"   ","date":"27-01-2016","img":"","permalink":"https://axaneamului.ro/posts/tv/cod-rosu-de-migratori/","series":null,"tags":null,"title":"Cod roșu de migratori"},{"author":"Mugur Vasiliu","categories":["TV"],"content":"   ","date":"27-01-2016","img":"","permalink":"https://axaneamului.ro/posts/tv/cat-ne-mai-batem-joc-de-eminescu/","series":null,"tags":null,"title":"Cât ne mai batem joc de Eminescu"},{"author":"Mugur Vasiliu","categories":["TV"],"content":"   ","date":"26-01-2016","img":"","permalink":"https://axaneamului.ro/posts/tv/pastila-5-migratorii-educatie-anticrestina/","series":null,"tags":null,"title":"Pastila 5: Migratorii - Educație anticreștină"},{"author":"Mugur Vasiliu","categories":["TV"],"content":"   ","date":"25-01-2016","img":"","permalink":"https://axaneamului.ro/posts/tv/cum-se-pune-problema/","series":null,"tags":null,"title":"Cum se pune problema"},{"author":"Mugur Vasiliu","categories":["TV"],"content":"   ","date":"24-01-2016","img":"","permalink":"https://axaneamului.ro/posts/tv/pastila-5-papa-kiril-si-sinodul/","series":null,"tags":null,"title":"Pastila 5: Papa Kiril și Sinodul"},{"author":"Mugur Vasiliu","categories":["TV"],"content":"   ","date":"24-01-2016","img":"","permalink":"https://axaneamului.ro/posts/tv/pastila-5-intrebari-migratoare/","series":null,"tags":null,"title":"Pastila 5: Întrebări migratoare"},{"author":"Mugur Vasiliu","categories":["TV"],"content":"   ","date":"23-01-2016","img":"","permalink":"https://axaneamului.ro/posts/tv/pastila-5-migratorii/","series":null,"tags":null,"title":"Pastila 5: Migratorii"},{"author":"Mugur Vasiliu","categories":["TV"],"content":"   ","date":"20-01-2016","img":"","permalink":"https://axaneamului.ro/posts/tv/votul-alb-sau-hai-s-o-facem/","series":null,"tags":null,"title":"Votul alb sau... HAI S-O FACEM!"},{"author":"Mugur Vasiliu","categories":["TV"],"content":"   ","date":"19-01-2016","img":"","permalink":"https://axaneamului.ro/posts/tv/romanul-politica-si-votul-alb/","series":null,"tags":null,"title":"Românul, politica și votul alb"},{"author":"Mugur Vasiliu","categories":["TV"],"content":"   ","date":"15-01-2016","img":"","permalink":"https://axaneamului.ro/posts/tv/pisica-neagra-sau-jocul-de-a-migratorii/","series":null,"tags":null,"title":"Pisica neagră sau jocul de-a migratorii"},{"author":"Mugur Vasiliu","categories":["TV"],"content":"   ","date":"13-01-2016","img":"","permalink":"https://axaneamului.ro/posts/tv/jertfa-intelectualului-sau-despre-romanul-absolut-13-ianuarie-1937/","series":null,"tags":null,"title":"Jertfa Intelectualului sau despre Românul absolut - 13 ianuarie 1937"},{"author":"Mugur Vasiliu","categories":["TV"],"content":"   ","date":"09-01-2016","img":"","permalink":"https://axaneamului.ro/posts/tv/tie-nu-ti-e-frica/","series":null,"tags":null,"title":"Ție nu ți-e frică"},{"author":"Mugur Vasiliu","categories":["TV"],"content":"   ","date":"10-11-2011","img":"","permalink":"https://axaneamului.ro/posts/tv/2011-07-31-credinta-si-traditii-nemtene-1/","series":null,"tags":["tradiție"],"title":"Credință și tradiții nemțene - 1/2"},{"author":"Mugur Vasiliu","categories":["TV"],"content":"   ","date":"18-03-2011","img":"","permalink":"https://axaneamului.ro/posts/tv/2011-07-31-credinta-si-traditii-nemtene-2/","series":null,"tags":["tradiție"],"title":"Credință și tradiții nemțene - 2/2"},{"author":"Mugur Vasiliu","categories":["TV"],"content":"   ","date":"01-01-2011","img":"","permalink":"https://axaneamului.ro/posts/tv/curs-de-traditie-si-nationalism-vs-patriotism-2011/","series":null,"tags":null,"title":"Curs de Tradiție. Naționalism vs. patriotism (2011)"},{"author":"Lucian Cornianu","categories":null,"content":"citirea datelor cu caracter personal (nume, prenume, CNP, naţionalitate, vârstă, etc.)\nAceste date pot fi folosite pentru deschiderea unor conturi bancare. Pot fi folosite, de asemenea, pentru achiziţionarea de proprietăţi, derularea de licitaţii electronice, înfiinţarea unor societăţi comerciale fantomă. Toate acestea în scopul desfăşurării unor activităţi ce implică spălarea de bani, excrocherie, crimă organizată, terorism şi altele asemenea. Dat fiind că datele folosite sunt ale dumneavoastră, deci date reale, pe de-o parte tranzacţiile vor decurge uşor, falsul fiind greu de descoperit, iar pe de altă parte nu veţi putea dovedi că altcineva a făcut aceste lucruri decât extrem de greu şi de încet (în unele cazuri, deja întâlnite în S.U.A. la furturile de identitate, victima va fi în puşcărie înainte să-şi poată dovedi nevinovăţia şi va avea nevoie de ani de zile pentru a ieşi - cu o viaţă distrusă).  citirea datelor cu caracter biometric (amprenta digitală, amprenta facială, amprenta retinei)\nPot fi folosite pentru clonarea amprentelor digitale şi amprentelor de retină (lentile de contact personalizate). Pot fi folosite pentru a avea ulterior acces la anumite informatii securizate ale persoanei respective sau la locul de muncă al acesteia (multe calculatoare şi institutii folosesc genul acesta de control al accesului). Pot fi folosite pentru plantarea de probe false la locul unei infracţiuni, în special a amprentelor, care sunt cel mai usor de clonat (pe suport de latex). Pot fi folosite pentru confecţionarea de măşti personalizate sau trucare de înregistrări de imagini - adăugându-se amprenta dumneavoastră facială la locul comiterii unei infracţiuni.  clonarea cip-urilor, modificare datelor şi ataşarea lor la un alt paşaport\nClonarea înseamnă citirea datelor de pe un cip urmată de scrierea lor, în aceeaşi formă, pe alt cip şi ataşarea acestui nou cip la un alt paşaport. Nu trebuie (neapărat) să fie modificate datele de pe cip-ul original (deşi se poate face asta, iar adevăratul posesor al datelor poate fi transformat în „infractor”). Modificările pot fi făcute pe cip-ul „clonă”, care urmeaza să fie ataşat la paşaportul fizic falsificat în prealabil (sau pur şi simplu cumpărat de la firma producătoare - legal sau nu - cu un cip fără date). Se înţelege că în felul acesta falsul este aproape imposibil de detectat, paşaportul fiind declarat 100% valid de către cititorul RFID, singura speranţă rămânând, ca şi până acum, în ochiul vigilent al vameşului. Dacă datele sunt clonate pe un paşaport original cumpărat pe sub mână - lucru uşor de făcut în orice ţară în care există corupţie - atunci falsul nu poate fi descoperit decât cu totul excepţional. Victima nu va avea nicio şansă să se justifice în libertate, odată ce infracţiunile au fost comise de purtătorul unui asemenea paşaport. Va intra în închisoare şi va trebui să adune dovezile nevinovăţiei sale de acolo. Viaţa socială îi va fi distrusă, cariera de asemenea. Problema cea mai gravă este că aceste falsuri vor putea fi făcute cu datele reale ale unei persoane. Până acum măcar falsurile se făceau cu date personale la rândul lor false, care puteau fi mai uşor detectate.  urmărirea individului purtator de act electronic cu cip\nCip-ul paşaportului se identifică printr-un număr unic ce ţine de ţara din care provine. Chiar dacă datele personale de pe paşaport nu pot fi accesate decât de la distanţe relativ mici, cip-ul poate fi scanat după acest ID unic de la distanţe extrem de mari. Oficial, cip-ul poate fi accesat în bune conditii de la distanţa de minimum 10 cm. Asta înseamnă ca el are o „dimensiune” radio sferică, având un diametru minim de 20 de cm. Cel mai mic obiect care poate fi oficial interceptat fizic de un satelit civil aflat pe o orbită joasă este de 30 cm. Un satelit militar depaşeşte cu mult această performanţă. Deci, posesorul unui paşaport cu un anumit ID poate fi identificat şi urmarit prin satelit.\nPersoanele purtătoare de paşaport cu un anumit ID naţional pot astfel deveni extrem de uşor ţinta unor atentate teroriste punctuale. Pot fi realizate, de pildă, atacuri teroriste cu bombă sau arme chimice plasate în anumite containere, în aeroporturi, şi care să nu se declanşeze decât în momentul în care pe lângă locaţia respectivă trece un purtator (sau un grup de purtători) de paşaport electronic dintr-o anumită ţară. Deasemenea, reţelele de spionaj pot beneficia din plin de aceste neajunsuri în activităţile lor curente.  sustragerea datelor personale şi biometrice din bazele de date Schengen\nOficial, datele din noile paşapoarte biometrice urmează să fie centralizate într-o bază de date unică la nivel european, cu terminale în toate statele membre Schengen. Auditul de securitate pentru această bază nu a fost făcut niciodată public. Atâta vreme cât servere cu lungă tradiţie (NASA, Pentagon, etc.) cad victime periodic atacurilor informatice de tot felul, nu avem niciun motiv să credem că baza SIS II, atât de atrăgătoare pentru crima organizată şi pentru alte activităţi infracţionale, va reprezenta o excepţie. Odată ajunse pe mâinile reţelelor de crimă organizată, eşantioanele de date biometrice vor putea fi folosite în modurile arătate mai sus pentru a crea un adevarat haos infracţional şi social. Recuperarea acestor date va fi practic imposibilă, ele putând fi transmise în câteva clipe în orice colţ al lumii. Oamenii ale căror date biometrice au fost furate nu vor mai putea niciodată să aibă o viaţă liniştită. Dacă privim datele biometrice ca pe o cheie a identităţii personale, să nu uităm că această cheie nu poate fi schimbată. Dacă datele biometrice au fost furate, nu pot fi înlocuite în niciun fel şi mereu vor apare noi şi noi incidente, accidente, contravenţii şi infracţiuni pentru care omul ale cărui date au fost furate va trebui să se justifice. Perspectiva este limpede şi îngrozitoare: milioane de vieţi distruse de introducerea actelor electronice!   Permisele de conducere cu cip propuse pentru România conţin şi următoarele pericole suplimentare faţă de paşapoartele electronice: citirea datelor cu caracter personal într-un mod extrem de facil\nSpre deosebire de cip-urile RFID din paşapoarte, cele din permisele de conducere nu posedă niciun fel de sistem de criptare a datelor. Ele pot fi accesate de orice cititor compatibil cu frecvenţa dispozitivului. Orice infractor îşi poate procura un astfel de cititor la un preţ de cca 200 euro. Adăugându-i o antenă performantă - de asemenea uşor de procurat la un preţ modic - poate începe să scaneze datele celor care circulă pe stradă, dacă au asupra lor carnetul de conducere. Orice şofer este potenţială victimă.  citirea datelor cu caracter personal folosind dispozitive compatibile GSM\nSpre deosebire de cip-urile RFID din paşapoarte, cele din permisele de conducere funcţionează la o frecvenţă înaltă (900 MHZ) compatibilă cu cea GSM (GSM-900). Deci, anumite telefoane mobile pot fi modificate şi folosite ca scannere improvizate (dar eficiente) pentru astfel de cip-uri. Distanţa de citire este şi ea, se intelege, mult mai mare (anumite teste avansează distanţe extrem de mari, de ordinul sutelor de metrii). Inutil să spunem ce mană cerească reprezintă aceste lucruri pentru reţelele de crimă organizată şi/sau spionaj. Presupunând ca un om nu poartă tot timpul paşaportul la el (decât atunci când călătoreşte), permisul de conducere îl poartă aproape sigur mai tot timpul la el. Toate problemele prezente la paşapoarte se echivalează şi în cazul permiselor, cu menţiunea ca acestea sunt MULT mai uşor de urmărit şi accesat decât paşapoartele.  ","date":"01-04-2009","img":"","permalink":"https://axaneamului.ro/posts/magazine/axa-ii/14/pericolele-pasapoartelor-electronice/","series":["AXA ANUL II"],"tags":["Politică","Social"],"title":"Pericolele paşapoartelor electronice"},{"author":"Theodor Codreanu","categories":null,"content":"Toynbee susţine că trecerea de la o civilizaţie la alta, considerată superioară (altfel aculturaţia nu-şi are sens) este asociată întotdeauna cu înflorirea unei religii superioare. Occidentalizarea fostului spaţiu bizantin, cel al lumii ortodoxe, contrazice asemenea lege. Condiţiile sunt, de astă dată, cu totul speciale. Lumea ortodoxă este tot creştină. Unii vor putea trage de aici concluzia că ortodoxismul este inferior catolicismului sau protestantismului, ceea ce este o eroare de proporţii. De altminteri, concluzia s-a şi tras demult şi a venit chiar din conştiinţa aversiunii creştinilor occidentali faţă de „schismatici”. În realitate, schismaticii erau chiar catolicii, care au trebuit să suporte şi alte schisme în sânul lor, cea mai importantă fiind Reforma. Reculul civilizaţional răsăritean nu se datorează „inferiorităţii” ortodoxiei ca religie, ci unor împrejurări istorice speciale. De facto, ortodoxia a conservat nucleul primar al creştinismului patristic şi, deci, aici e de găsit creştinismul desăvârşit al epocii de mare înflorire civilizaţională a Bizanţului, când Apusul catolic era semibarbar, cum recunosc cercetătorii obiectivi ai spaţiului bizantin. Premisele unei reunificări actuale a Bisericilor creştine se bazează şi pe această recunoaştere implicită a plinătăţii ortodoxiei ca punct arheic al creştinismului. Altele sunt pricinile „complexului întârzierii” Răsăritului: căderea Bizanţului sub tirania otomană (care a frustrat Bizanţul de o autentică fază imperială, aruncându-l direct în decădere, cum remarca şi Neagu Djuvara) şi deformarea sistemului bizantin de către panslavism, fenomenul velicorus, de esenţă asiatică, fiind principalul obstacol în înflorirea civilizaţiei creştine răsăritene. Astfel, civilizaţia bizantină a fost stopată în evoluţia ei tocmai în perioada când în Europa, prin cetăţile italiene, se produce Renaşterea. Nu întâmplător, adevărata descoperire a Occidentului în Ţările Române se realizează legat tocmai de momentul renascentist al Europei, coroborat cu vântul de libertate naţională adus de revoluţia de la 1848.\nConsecinţă: masiva aculturaţie a Ţărilor Române nu s-a petrecut condiţionată de convertirea răsăritenilor la catolicism şi asta fiindcă nu era nici o incompatibilitate de fond între cele două Biserici surori. Încercarea de uniatism şi de infiltrare a catolicismului sau protestantismului în spaţiul ortodox a fost un fenomen marginal, cu mult exagerat ca importanţă de către cei interesaţi. Remarcabila întâlnire dintre Orient şi Occident în prima jumătate a secolului al XIX-lea s-a datorat existenţei unui fenomen comun, aflat cu un pas mai înainte în Occident, la cumpăna dintre iluminism şi romantism, când Europa a desăvârşit proiectul naţiunilor. Trebuie să remarc aici un paradox: ţările ortodoxe erau, din punct de vedere religios, primele pregătite pentru proiectul naţional, după dispariţia centrului imperial bizantin. Neavând un Centru veritabil de felul Romei papale, ortodoxia a dezvoltat biserici naţionale care au conservat specificul bizantin originar al civilizaţiei lor, pe fondul particularizant al popoarelor. Este unanim recunoscut acest merit Bisericii Ortodoxe Române, maica noastră spirituală, cum o numea Eminescu.\nCiudăţenia, în contextul naţionalismului paşoptist e alta: biserica, în postura ei de instituţie, se afla marcată de două tendinţe degenerative din politicile imperiale răsăritene: tendinţa pravoslavnică, de care era legată prin fire vizibile în predominanţa alfabetului chirilic, deci a curentului imperial slavizant, iar dinspre centrul ortodox constantinopolian de celălalt curent, grecizant-fanariot, averile mânăstireşti fiind concentrate spre aceştia. Nu întâmplător, renaşterea românească va fi posibilă prin eliminarea scrierii chirilice şi prin secularizarea averilor mânăstireşti. Contradicţia, aşadar, era între caracterul naţional al ortodoxiei româneşti şi politica instituţiei bisericeşti care coincidea cu a sistemului politic moştenit de la fanarioţi peste care, după revenirea domniilor pământene, s-a interpus influenţa rusească din perioada Regulamentelor Organice, sub impulsul celor din urmă iniţiindu-se o aculturaţie occidentală administrativă, dar hibridată nefericit de interesele imperiale ruseşti. Este ceea ce explică filiera masonică occidentală a naţionalismului paşoptist, coincident cu larga mişcare a naţiunilor în Europa romantică.\nVom înţelege mai bine fenomenul zăbovind asupra paşoptismului românesc, fără de care nu se poate concepe crearea României moderne. Revoluţia de la 1848 mai dovedeşte ceva: singurele revoluţii care pot reuşi în istoria umanităţii sunt cele spirituale. Prima care a reuşit în spaţiul european şi a creat, propriu-zis, Europa, este cea creştină. A doua revoluţie, rezultată din cea primă, este cea a creării naţiunilor. Aceasta a început încă din Evul Mediu, continuând cu Renaşterea şi încheindu-se în secolul al XX-lea. Este exagerată, dacă nu falsă, teoria că naţiunile europene sunt creaţia secolului al XIX-lea romantic. Demonstraţia lui Ioan-Aurel Pop din cartea deja menţionată, Geneza medievală a naţiunilor moderne, este pe deplin convingătoare. Apariţia naţiunilor este o revoluţie spirituală, în deplină concordanţă cu pogorârea Sfântului Duh în Cincizecime sub forma unor limbi de foc. Aceste limbi de foc sunt sufletele şi spiritele popoarelor. Din clipa aceea, apostolii au devenit „poligloţi”, capabili fiind să vorbească şi să propovăduiască în limbi pe care nu le cunoşteau mai înainte. Este revoluţia făptuită în omenire de pogorârea Duhului Sfânt, prin care s-a dezvăluit definitiv omului Taina Sfintei Treimi, adică taina iubirii aproapelui.\nRevoluţia paşoptistă are o dublă faţă: una a eşecului, alta a biruinţei. Eşecul e legat de partea materială, socială. Paşoptiştii au fost repede anihilaţi şi cei mai mulţi dintre ei exilaţi. Biruinţa, în schimb, este cea spirituală, descinsă tocmai din Taina Sfântului Duh. Aceasta este ideea-arheu de românitate şi de România. Paşoptiştii trăiesc atât de intens sentimentul românesc al fiinţei, cum ar zice Noica, încât lor le datorăm totul pentru existenţa României moderne. Paşoptiştii constituie prima generaţie extraordinară din istoria românilor, pe care nici o alta nu o va mai egala, deşi o va întrece sub raportul creaţiei culturale, cum se va întâmpla cu generaţia din epoca marilor clasici sau cu cea interbelică. Să pricepem tâlcul admiraţiei lui Eminescu pentru paşoptişti, probabil, singurul care a înţeles, în toată amploarea, ce a adus această generaţie României. Nu mă miră că eroul său cel mai important este Andrei Mureşanu, autorul enunţului fundamental Deşteaptă-te, române, devenit, nu-i aşa, imn naţional abia după revoluţia din 22 decembrie 1989, singura izbândă cu adevărat reală a acestei răsturnări istorice, adică tot una spirituală, căci sub raport material căderea lui Ceauşescu a însemnat începutul unei degringolade, semn al furtului de revoluţie despre care vorbeam în capitolul anterior. Cine vrea să aibă termen de comparaţie între generaţia paşoptistă şi toate câte au urmat, n-are decât soluţia antitezelor eşuate: să se gândească la cea mai în vogă generaţie de după 1989, cea numită cu un barbarism mimetic nouăzecist-douămiistă, o generaţie din care a dispărut complet sentimentul românismului, o generaţie bolnavă iremediabil de spirit băşcălios, miticist, ridicând pornografia la rang de ideal „artistic”. Te întrebi acum dacă i-a fost dat României să-şi consume geniul creator de civilizaţie doar în nici 200 de ani. Aşa ar fi dacă soarta României s-ar lega doar de întâlnirea dintre sistemul politic cleptocratic şi cel cultural pornocratic, cum se întâmplă în prezent. Numai că nu a murit încă ultimul paznic moştenit de la paşoptişti: imnul Deşteaptă-te, române! Cleptocraţia postdecembristă a făcut marea greşeală că a ascultat de glasul spiritual al revoltei populare, proclamând un mesaj paşoptist drept imn naţional. Nu la modul hazardat acest imn a devenit repede obiect de dispută politică, de ironie, de batjocură, existând voci care au propus schimbarea lui, sub pretext că nu se adecvează vremii şi nici ideologiei political correctness.\nNeagu Djuvara opinează că aculturaţiile se produc în timp şi spaţiu. Aculturaţia occidentală românească s-a produs în două epoci în raport cu două civilizaţii diferite, dar cu rădăcini comune: e vorba de perioada romanizării care coincide cu faza larvară a etnogenezei, şi se continuă cu începuturile creştinismului până la ruptura dintre Imperiul roman de Răsărit şi cel de Apus; apoi, reoccidentalizarea, cu precedente în epoca lui Dimitrie Cantemir, desăvârşindu-se în secolul al XIX-lea. Se pune întrebarea dacă reîntâlnirea cu Occidentul înseamnă o aculturaţie firească sau una artificială, fiindcă ambele soluţii sunt de luat în calcul de aici înainte, ele fiind oarecum disjuncte prin paşoptism şi junimism, cel dintâi convins că e vorba de o sincronie naturală, pe când cel de al doilea interpretează aculturaţia grăbită sub grila teoriei formelor fără fond. E aici o ambiguitate de fond, deoarece nici una dintre cele două tendinţe nu se opune occidentalizării, ci intervine doar opţiunea pentru integrare organică sau de accelerare artificială a ritmului, arderea etapelor, cum a mai fost numită. Se vor înfrunta, în consecinţă, două concepte politice şi culturale: conservatorismul şi liberalismul, care vor domina scena politică românească după Unirea de la 1859, degenerând, mai târziu, în nefasta antiteză monstruoasă dintre tradiţionalişti şi modernişti. Superioritatea paşoptismului asupra tuturor generaţiilor şi epocilor care vor urma constă în păstrarea echilibrului între antiteze, ei fiind deopotrivă „liberali” şi „conservatori”, deşi unii dintre dânşii se radicalizează fie într-o parte, fie în alta, dar cu consecinţe pentru mai târziu. Acest echilibru a fost conceptualizat remarcabil de către paşoptistul cu cel mai bun cap filosofic, Ion Heliade Rădulescu, în lucrarea Echilibrul între antiteze, carte neglijată în cultura română, dar înţeleasă în spiritul ei profund de către Eminescu, iar, mai târziu, de către Mircea Eliade, care nu întâmplător a preluat, pentru sine, numele ilustrului său înaintaş. Heliade, Kogălniceanu, Alecsandri sunt spiritele cele mai echilibrate ale generaţiei paşoptiste, care au făcut şi politică şi cultură, în plan strict creator acelaşi echilibru fiind vizibil în opera lui Costache Negruzzi, care, semnificativ, dă şi cea mai consistentă capodoperă a literaturii paşoptiste – nuvela Alexandru Lăpuşneanul.\nReferindu-se la fenomenul românesc, Neagu Djuvara consideră că elemente artificiale în aculturaţie au intervenit în mişcarea culturală numită Şcoala Ardeleană. E vorba de orientarea latinistă, izvorâtă dintr-un imperativ politic şi care a eşuat deoarece a năzuit să sincronizeze limba română cu o vârstă demult apusă, cea a latinităţii din perioada etnogenezei. Or, limba vie a biruit în faţa artificiului, româna nefiind nici daca (aşa cum se iluzionează azi unii visători adepţi ai tracis-mului), nici latina (cum se iluzionau latiniştii). Sau cum zice Eminescu: Suntem români şi punctum. Nici latini, nici daci, nici slavi. „Idealizarea trecutului naţional – scrie Neagu Djuvara – nu se poate traduce printr-o imitaţie eficientă pentru că prin definiţie ea se sprijină pe o altă vârstă a civilizaţiei. Dimpotrivă, o renaştere îşi poate căuta modele la civilizaţia-mamă, la o vârstă corespondentă1. Eficienţa paşoptiştilor se sprijină pe faptul că au înţeles românismul într-o dublă sincronie, pe care aş numi-o ianusiacă, după modelul zeului roman Ianus, cel cu două feţe, privind cu un ochi spre trecut şi cu altul spre viitor. Este exact echilibrul între antiteze despre care vorbeam. Ei şi-au descoperit trecutul naţional abia după ce au văzut ce-au ajuns naţiunile surori, de gintă latină, în prezent. Aşadar, impulsul sincronizării, al aculturaţiei, se va produce către o vârstă corespondentă a civilizaţiei-mamă, dar nu printr-o imitaţie artificială, ci prin refacerea legăturilor cu rădăcinile propriului popor şi ale civilizaţiei-mamă. De-aici geniul eficient al generaţiei paşoptiste. Spre deosebire de Titu Maiorescu, promotorul teoriei formelor fără fond, care nu i-a înţeles pe paşoptişti, despărţindu-se de aceştia, Eminescu i-a continuat în cel mai pur spirit, încât nu poate fi acuzat de paseism, cum au făcut-o atâţia în gravă necunoştinţă de cauză.\nCum au înţeles paşoptiştii europenizarea? În nici un caz prin eliminarea publică a românismului, precum o percep azi falşii europenizanţi, ci, din contră, prin afirmarea lui ca fenomen european. Până la paşoptişti, ideea de român şi de românism era cu totul periferică în politica oficială, sau ca şi inexistentă la acest nivel, mocnind doar în opera unor cărturari izolaţi. Cea mai consistentă manifestare o suscitase Şcoala Ardeleană pe urmele marilor cronicari români şi ale lui Dimitrie Cantemir. Însă, paradoxal, în Ardeal, nu existau condiţii prielnice pentru izbânda românităţii, deşi Transilvania aparţinea spaţiului civilizaţional occidental. În Transilvania, românitatea nu convenea hegemoniei maghiare iar în celelalte două principate preponderentă era, la nivel politic, ideea slavo-bizantină. Voi lua în continuare ca martor cazul Vasile Alecsandri, care cumulează cu asupra de măsură saeculum-ul epocii.\nDacă precocele Eminescu va avea revelaţia românităţii în contact timpuriu cu Bucovina şi cu Ardealul, la Cernăuţi, apoi la Viena şi Berlin, unde românismul se cristalizează ca europenitate, paşoptiştii vor descoperi românitatea aproape exclusiv în Occident. Ei şi-au făcut studiile în capitalele europene, cei mai mulţi la Paris, dar şi la Berlin sau în alte părţi. Alecsandri a studiat la Paris, încercându-se în chimie, medicină şi drept, dar acolo el a fost pe punctul de a se lăsa aculturat la modul individual, adică chiar asimilat, tentat de la bun început să mimeze poezia franceză. În 1839, însă, se produce minunea: el se-ntoarce de la Paris prin Italia. Avea doar 19 ani. Zăbovind în Italia, are revelaţia patriei pierdute, cu natura şi cu splendorile ei artistice, veritabil rai regăsit de care patria reală, fanariotizată şi slavizată, nu a avut parte. De la Iaşi, Mihail Kogălniceanu îi adresează îndemnul de a scrie ceva pentru Dacia literară, ceea ce şi face în 1840, când are gata prima operă în limba ţării, Suvenire din Italia. Buchetiera de la Florenţa, nuvelă romantică apărută, apoi, în revista ieşeană. Un cercetător mai nou, Alexandru Bulandra2, subliniază într-o carte dedicată scriitorului, importanţa crucială a experienţei italiene pentru personalitatea lui Alecsandri şi pentru mentalitatea paşoptistă. Aici, el trăieşte afectiv romanitatea care se va metamorfoza repede în românitate. Alecsandri şi ceilalţi tineri studioşi, supravieţuitori ai vechii boierimi, rămân consternaţi că despre români nu se ştie nimic în Occident. Kogălniceanu a iniţiat chiar din această pricină cursul de istorie naţională. În Histoire de la Valachie, de la Moldavie et des valaques transdanubiens, mărturiseşte nemulţumit: „Am parcurs întreaga Germanie şi o parte din Franţa. Peste tot am aflat că nu există nici o noţiune justă privind Valahia şi Moldova. Abia se cunoaşte aşezarea lor geografică”3. Iar despre termenul de român zice: „nici numele de români nu se ştia. De aceea, în adevăr, nu trebuie să ne mirăm când însuşi în Moldova şi în Muntenia numele de român nu era întrebuinţat, înlocuit fiind prin numele provincial de moldoveni şi munteni”. Şi: „La Berlin, pe timpul petrecerii mele, şi chiar în saloanele culte, mai tot aşa de puţin cunoscut era şi numele de Moldauer sau Wallache”. Nemulţumirea lui Alecsandri este la fel de mare. El îşi pune întrebarea, în Italia fiind, de ce romanitatea din Carpaţi nu are un Rafael sau un Michelangelo? Focalizarea atenţiei pe vestigiile Renaşterii vrea să afirme răspicat că Principatele merită o renaştere ca românitate. Este chiar esenţa occidentalizării pe care o proiectează extrem de coerent generaţia paşoptistă. Şi tinerii aceştia, atât de îndrăgostiţi de România, care încă nu exista ca stat european, îşi dedică viaţa cu o fervoare rarisimă, până la jertfa de sine, ca în cazul lui Bălcescu sau al lui Alecu Russo. Înainte de a muri, departe de ţară, Bălcescu îndemna: „Curaj, prieteni! Treziţi patria, dacă vreţi ca eu să adorm liniştit!” Bătălia s-a purtat cu toate armele disponibile, ideologice, politice, culturale. Paşoptiştii au înţeles că bătălia trebuie mai întâi câştigată în Occidentul ignorant şi indiferent. Adică ei au făcut din România o cauză europeană. Nu numai că participă la revoluţia de la 1848 din Paris, dar atrag de partea românilor cercuri importante de intelectuali şi de oameni politici. Ei leagă prietenii; Alecsandri câştigă de partea românilor pe Saint Marc de Girardin, pe Jules Michelet, pe Felix Colson, I. A. Vaillant, H. Desperez, Arthur Baligot de Beynes, A. Ubicini, A. Billecocq. Acestora li se vor adăuga E. C. Grenville Murray, prefaţatorul versiunii engleze a doinelor şi legendelor româneşti, din 1853-1854, lordul Henry Stanley, alt antologator din 1856 a unei colecţii de poezii populare româneşti, în 1856, Wilhelm von Kotzebue, scriitorul german care a tipărit la Berlin, în 1857, un volum de folclor românesc, americanul James O. Noyes, francezii Ange Pechméja, Antonin Roques, Prosper Mérimée, Thalès Bernard, dar şi Dora d’Istria G. Vegezzi Ruscalla ş. a. În primăvara lui 1848, se adună în casa bucovineană a familiei Hurmuzachi, la moşia Cernauca, 50 de emigranţi moldoveni care elaborează manifestul politic Dorinţele partidei naţionale din Moldova, redactat de Kogălniceanu. Un punct principal în program era unirea tuturor provinciilor româneşti. Alecu Russo e trimis de comitet la Viena pentru propagandă, pentru ca pe 2 mai să participe la adunarea de pe Câmpia Libertăţii de la Blaj. Încercări revoluţionare au avut loc în toate cele trei Principate, soldate însă cu eşecul binecunoscut. Ceea ce-i important e că ţinta aculturării occidentale sub semnul românismului unit a fost înţeleasă imediat de serviciile secrete din cele două imperii răsăritene. La 21 iulie 1848, Le Journal de Saint-Pétersburg publica Nota circulară a Cabinetului rusesc către reprezentanţii săi din străinătate, în care se descrie exact primejdia ca Principatele să se smulgă din sfera civilizaţiei panslaviste şi din cea otomană. Tinerii naţionalişti erau numiţi „nesăbuiţi” şi „străini propriei lor ţări”. Nota diplomatică sesiza esenţialul, lămurind în ce constă pericolul: „Este cel de a răsturna, pe o bază istorică care n-a existat niciodată, antica lor naţionalitate, adică de a înceta să fie provincii şi de a constitui sub numele de Regatul daco-roman, un nou stat separat şi independent, la formarea căruia îi invită pe fraţii lor din Moldova şi din Bucovina, din Transilvania şi din Basarabia”4. Amănuntul cel mai important este sesizarea că unirea se preconizează a se croi pe baza istorică a naţionalităţii care e romanitatea şi pe care, bineînţeles că Petersburgul o neagă, fiindcă se părăsea presupusul fundament panslav al civilizaţiei ortodoxe din Ţările Române. Ruşii se tem că realizarea proiectului paşoptist „ar avea consecinţe serioase”, acestea fiind nu ruperea doar a românilor de civilizaţiile Orientului: „Dacă în numele unei pretinse naţionalităţi, a cărei origine se pierde în negura vremurilor, moldo-valahii vor izbuti odată să se despartă de Turcia, în virtutea aceloraşi dorinţe, vom vedea curând că Bulgaria, Rumelia, toate rasele de limbi diferite din care se compune Imperiul otoman, vor pretinde şi ele să se emancipeze pentru a forma un stat separat. Ceea ce va urma va să fie o dezmembrare, fie cel puţin, în tot Orientul, o serie de complicaţii fără soluţie…”\nRevoluţia a fost înfrântă cu sprijin rusesc şi turc, dar nu şi proiectul naţional al unirii sub semnul romanităţii românilor. Paşoptiştii au avut un noroc istoric, izvorât, cu siguranţă, din misterul arheităţii româneşti. Pe tronul Moldovei a urmat Grigorie Alexandru Ghica al X-lea, spirit profund şi introvertit, care a luat imediat decizia ca exilaţii să se repatrieze. El a înţeles proiectul paşoptist şi i-a lăsat pe tineri să lucreze mai departe pentru aculturaţia europeană unionistă, în pofida conjuncturii politice nefavorabile. Eminescu scria despre acest domnitor în Timpul din 26 iulie 1880: „Pe tronul Moldovei stătuse un domn, Grigorie Ghica, de-o curăţie de caracter şi de-o iubire de patrie care cu greu îşi va găsi seamăn în istoria noastră. Tot ce pământul Daciei avea mai luminat a fost strâns de el împrejurul tronului, toată generaţia aceea care reprezinta ideile nouă sub domnia lui Vodă Sturdza a fost ridicată alăturea cu el. Dacă ar fi trăit, desigur ar fi fost ales Domn al Ţărilor unite”5. Sub această aură de autosacrificiu lucid îl conturează, ca personaj, şi Mihail Diaconescu în romanul Speranţa (1984), dedicat Unirii de la 1859.\n 1 Neagu Djuvara, op. cit., p. 330.\n2 Alexandru Bulandra, Vasile Alecsandri şi cazul Mioriţa. O anchetă literară, Editura Helas, Slobozia, 2006.\n3 Mihail Kogălniceanu, Opere. Scrieri istorice, I, Editura Academiei, Bucureşti, 1976, ediţie de Al. Zub.\n4 Apud Alexandru Bulandra, op. cit., p. 109.\n5 M. Eminescu, Opere, XI, Editura Academiei, Bucureşti, 1984, p. 267.\n","date":"01-04-2009","img":"https://axaneamului.ro/posts/magazine/axa-ii/14/romanitate-si-occidentalizare/images/0.jpg","permalink":"https://axaneamului.ro/posts/magazine/axa-ii/14/romanitate-si-occidentalizare/","series":["AXA ANUL II"],"tags":["Istorie"],"title":"Românitate și occidentalizare"},{"author":"Danion Vasile","categories":null,"content":"Cuviosul Justin Popovici, vorbind despre conflictul dintre Biserică şi Stat, spunea următoarele: „Este limpede că Biserica, sub orice regim, chiar şi cel ateist, trebuie să-şi găsească un mod de a convieţui, dar întotdeauna în duhul şi limitele principiului evanghelic de convieţuire. «Daţi Cezarului cele ce sunt ale Cezarului şi lui Dumnezeu cele ce sunt ale lui Dumnezeu.» Şi asta, sub controlul suprem al Evangheliei. Să ascultăm de Dumnezeu mai mult decât de oameni. Dacă însă acest lucru este cu neputinţă - a mai spus Cuviosul Justin -, nu-i rămâne Bisericii decât principiul evanghelic: să pătimească pentru Domnul Hristos, să rabde, să sufere, luptând astfel pentru drepturile fundamentale ale credinţei, conştiinţei şi ale sufletului.\nDespre această chemare a Bisericii de a mărturisi adevărul cu jertfelnicie voi încerca să vă vorbesc în cuvântul de astăzi.\nSfânta mare muceniţă Eufimia, fiind în faţa eparhului împăratului, a dat mărturia cea bună împreună cu alţi 48 de mucenici. Antipatul i-a zis – şi întrebarea aceasta poate fi înţeleasă ca adresându-se şi nouă, creştinilor care astăzi vrem să ne opunem apostaziei şi desfrâului promovat de UE: „Oare voi sunteţi cei ce vă împotriviţi poruncii împărăteşti şi poruncii noastre, refuzând jertfele aduse în cinstea marelui zeu Marte?” Iar ei i-au zis: „Poruncii împăratului sau poruncii tale, Antipate, se cade a ne supune, de nu ar fi potrivnică lui Dumnezeu. Iar de va fi potrivnică, se cade nu numai a nu ne supune acestei porunci, dar şi a ne împotrivi. De ne-aţi fi poruncit nouă acele lucruri la care suntem datori a ne supune stăpânirilor, apoi am fi dat Cezarului cele ce sunt ale Cezarului. Însă de vreme ce porunca ta este potrivnică şi urâtă lui Dumnezeu, pentru că ne porunceşti să cinstim făptura mai mult decât pe Creator, şi ne siliţi să ne închinăm diavolului şi nu lui Dumnezeu celui Preaînalt, noi nu vom împlini niciodată porunca voastră, pentru că suntem închinători dreptcredincioşi ai adevăratului Dumnezeu din ceruri.”\nSă ne întărească bunul Dumnezeu, să avem şi noi acest curaj de a spune în faţa prigonitorilor: „Noi suntem închinători dreptcredincioşi ai adevăratului Dumnezeu din ceruri!”\nEvanghelia de astăzi este o evanghelie care ne cheamă la mărturisire mucenicească. Mântuitorul atrage atenţia creştinilor că fără jertfă nu vor fi aproape de Dumnezeu. În Evanghelia Sfântului Apostol şi Evanghelist Marcu am auzit cuvintele pe care le-a rostit Mântuitorul către ucenicii Săi şi pe care le rosteşte astăzi către fiecare dintre noi – preot, diacon, călugăr, mirean – cuvinte pe care Mântuitorul le rosteşte către fiecare ierarh, către fiecare mitropolit, către fiecare patriarh: „Cel ce voieşte să vină după Mine să se lepede de sine, să-şi ia crucea sa şi să-Mi urmeze Mie” (Marcu 8, 34).\nOare noi purtăm crucea lui Hristos, fraţilor? Câtă pătimire este în viaţa noastră, câtă jertfă este în viaţa noastră? Fiţi sinceri cu voi înşivă şi recunoaşteţi: de câte ori – din pricina ispitelor, din pricina păcatului – nu aţi lepădat crucea lui Hristos? Să avem pocăinţă, fraţilor! Păcatele ne asupresc şi, în loc să purtăm crucea, o lepădăm iară şi iară şi iară... Dar Hristos ne cheamă să ridicăm crucea Sa, spunându-ne: „Cine va vrea să-şi mântuiască sufletul său îl va pierde, şi cine-şi va pierde sufletul său pentru Mine şi pentru Evanghelie, acela îl va mântui pe el”. Oare noi avem curajul de a ne pierde sufletul pentru Evanghelie, riscând tot, sau trăim o credinţă căldicică? Prin ce arătăm că suntem fii ai Bisericii celei adevărate? Că nu furăm? Că nu curvim? Ba, unii dintre noi şi furăm şi curvim! Prin ce arătăm că suntem fii ai Bisericii celei adevărate, a cărei credinţă a fost udată cu sânge mucenicesc – când noi ne lepădăm de Hristos de atâtea şi atâtea ori...\nNu vrem să avem curajul de a ne pierde sufletul pentru Evanghelie – adică de a face tot ce ne este în putinţă pentru a mărturisi, spre slava lui Dumnezeu, credinţa ortodoxă. „Ce va folosi omului de ar dobândi lumea toată şi-şi va pierde sufletul său? Sau ce va da omul în schimb pentru sufletul său?” – ne întreabă Hristos. „Că cine se va ruşina de Mine şi de cuvintele Mele, în acest neam preacurvar şi păcătos, şi Fiul Omului se va ruşina de el când va veni întru slava Tatălui Său, cu sfinţii îngeri” (Marcu 8, 38). Vrem oare să fim ruşinaţi la Judecată? Vrem oare să avem parte în iad cu ereticii, cu păcătoşii şi cu diavolii?\nUn părinte duhovnic spunea odată o întâmplare: într-un spital a ajuns o femeie care păcătuise cu un călugăr dintr-o mănăstire care avea hramul Sfântului Nicolae. Şi femeia aceasta, fiind foarte bolnavă, a ajuns în spital şi a murit. Şi s-a ridicat sufletul la cer, a văzut poarta raiului şi la poarta raiului l-a văzut pe blândul Sfânt Nicolae, care i-a făcut semn cu mâna: „Nu!” Nu avea femeia ce căuta în rai, pentru că murise nepocăită. Şi apoi a văzut iadul şi chinurile iadului şi, din rânduiala dumnezeiască, sufletul i-a revenit în trup; şi atunci femeia a urlat de a speriat tot spitalul. S-au îngrozit bolnavii şi doctorii din acel spital de ţipetele femeii, şi nu ştiau pentru ce ţipă. Au chemat un părinte care a spovedit-o, şi femeia a mărturisit acestui părinte păcatul pe care-l făcuse, spunându-i că nu-şi dădea seama că pentru desfrâul ei îşi va pierde mântuirea. Nouă ne este uşor să judecăm o astfel de femeie şi să zicem: „Da, era vrednică de iad pentru desfrâul ei!” Dar păcatele noastre ştim să le vedem? Păcatele noastre ştim să le judecăm cu aceeaşi măsură? Ne dăm seama de câte ori alegem păcatul, asemănându-ne acestei femei şi fiind vrednici să primim osândă veşnică pentru aceasta?\n„Cine se va ruşina de Mine şi de cuvintele Mele întru acest neam preacurvar şi păcătos, şi Fiul omului se va ruşina de el” – să ascultăm iară şi iară aceste cuvinte ale Mântuitorului şi să ne rugăm: „Doamne, fereşte-ne de o astfel de osândă! Doamne, izbăveşte-ne de păcatele noastre. Iartă-ne, Hristoase, Tu, Cel ce ştii inimile şi sufletele noastre! Iartă-ne, Doamne, iartă-ne şi pregăteşte-ne să ducem o viaţă curată, pentru a intra în Împărăţia Ta!”\nMulţi creştini nu au curajul de a duce lupta cea bună, spunând că sunt slabi, că sunt neputincioşi, că încercările sunt peste măsura lor. Şi acestora le răspunde Sfântul Apostol Pavel, în Apostolul pe care l-aţi auzit citindu-se astăzi. „Având Arhiereu mare, Care a străbătut cerurile, pe Iisus, Fiul lui Dumnezeu, să ţinem mărturisirea! Că nu avem arhiereu care să nu poată pătimi împreună cu neputinţele noastre, ci ispitit întru toate după asemănare, fără de păcat. Să ne apropiem dar cu îndrăzneală - ne îndeamnă Sfântul Apostol Pavel - la scaunul darului Lui, ca să luăm milă şi să aflăm har spre ajutor la bună vreme” (Evrei 4, 14-16). Cu adevărat, Hristos – Dumnezeu şi om fiind – vede încercările noastre, vede slăbiciunea noastră şi de fiecare dată ne dă ajutor pentru a depăşi fiecare încercare. Şi noi de multe ori spunem: „Până când, Doamne, până când? Până când Te vei depărta de la noi?” – ni se pare că Dumnezeu ne-a părăsit, pentru că noi nu vrem să plecăm genunchii inimii la rugăciune şi să cerem ajutorul dumnezeiesc.\nGăsim în cartea Apocalipsei cuvântul despre sufletele celor tăiaţi pentru mărturia lui Iisus şi pentru cuvântul lui Dumnezeu şi care nu s-au închinat fiarei şi chipului ei, şi n-au luat semnul pe fruntea şi pe mâna lor, şi au vieţuit şi au împărăţit cu Hristos – ne zice Apocalipsa (Apoc. 20, 4). Să înţelegem că fiecare dintre cei care vor da mărturia cea bună pentru Hristos vor împărăţi împreună cu Hristos în Împărăţia Cerurilor. Noi însă suntem laşi. Găsim tot felul de motive, tot felul de pretexte pentru a zice: „Doamne, înţelege-ne: noi vrem să păcătuim, Tu fii bun cu noi şi înţelege-ne!”\nÎn Rusia s-a întâmplat un lucru tulburător. La un duhovnic a venit cineva care voia să se sinucidă. A venit un mirean, spunându-i:\n– Batiuşca, batiuşca, blagosloveşte să mă spânzur! – adică: „Binecuvântează, părinte, să mă lepăd de Hristos prin păcatul sinuciderii!”\n– Nu te blagoslovesc! Nu te binecuvântez! – a răspuns stareţul. Biserica nu-i recunoaşte pe sinucigaşi, aşa că mergi şi gândeşte-te la acest lucru.\nDupă câteva zile, mireanul s-a întors la părinte şi i‑a zis aceeaşi rugăminte.\n– Du-te acasă, iar eu mă voi ruga pentru tine şi mă voi gândi la tine, – a zis stareţul.\nŞi bărbatul a venit a treia oară spunând:\n– M-am săturat de toate! Mâine mă voi spânzura! Blagosloveşte, batiuşca!\n– Bine, – a zis stareţul în cele din urmă – numai să îndeplineşti o condiţie: când îţi vei pune ştreangul de gât, să nu uiţi să spui: „Diavolilor, trupul meu vi-l dau vouă, iar sufletul, Domnului!”\nS-a dus mireanul acasă, în garaj, şi-a pus ştreangul de gât şi a spus cuvintele pe care le auzise de la stareţ: „Diavolilor, trupul meu vi-l dau vouă, iar sufletul, Domnului!” Şi deodată, a primit o lovitură atât de puternică în spate, încât a fost aruncat în stradă şi a auzit multe voci ca de ţap: „Nu ne trebuie nouă trupul tău murdar!” Bărbatul s-a speriat atât de tare de acea lovitură, încât i-a trecut pentru totdeauna dorinţa de a se sinucide.\nDumnezeu a îngăduit să se întâmple aceasta nu pentru ca vreun sinucigaş să zică în faţa morţii: „Eu nu mai rezist, Doamne, primeşte sufletul meu!” – Nu! O astfel de faptă este apostazie! Dar pentru acea puţină credinţă de care a dat dovadă ucenicul, încercând să ia binecuvântare de la părintele său şi pentru acest fapt, pentru acea puţină credinţă a sa, Dumnezeu l-a luminat pe duhovnic să se roage pentru el; şi pentru puţina credinţă a deznădăjduitului, şi pentru credinţa şi lacrimile duhovnicului, omul acela a rămas în viaţă.\nCe înţelegem de aici? Dacă ne biruie deznădejdea, dacă ne biruie păcatul şi suntem tentaţi să spunem: „Gata! Până acum am fost creştin, de-acum mă lepăd!”, să avem curajul de a veni la duhovnicul nostru şi, îngenunchind, să-i spunem: „Părinte! Nu mai rezist, vreau să mă lepăd de credinţa cea adevărată!”\nVă dau mărturie că, după ce m-am închinat diavolului, cu mulţi ani în urmă - mai mult de 15 ani, m-am apropiat de Biserica lui Hristos, pocăindu-mă pentru rătăcirea şi căderile mele. În toată această vreme am crezut că adevărul este în Biserică. Dar la un moment dat am avut o ispită foarte, foarte puternică: am vrut să mă lepăd de credinţa ortodoxă. Şi mi-am sunat duhovnicul, spunându-i:\n– Părinte, m-am săturat de Ortodoxie, m-am săturat de preoţi păcătoşi, m-am săturat de episcopi apostaţi, de creştini care sunt creştini doar cu numele, de masoni, de ticăloşi, nu mai suport! Vreau să plec în altă parte!\nŞi m-a întrebat:\n– Unde, în altă parte?\n– Nu ştiu, părinte! Că ştiu că adevărul e în Orto­doxie. Ştiu că celelalte – Catolicismul, Protestantismul – sunt rătăciri, sunt erezii, dar nu mai suport! Vreau să plec!\nŞi duhovnicul m-a certat şi am căzut şi mai tare în deznădejde. Atunci, fiind foarte, foarte deznădăjduit, am început să citesc din paginile Sfintei Evanghelii despre pătimirea, despre răstignirea Mântuitorului. Şi mi-am dat seama că, prin rătăcirea mea, prin laşitatea mea, eu mă lepădam de Hristos şi mă făceam părtaş celor care L-au răstignit pe Hristos, şi m-am şi făcut părtaş lor, prin necredinţa mea. Şi citind cuvintele Sfintei Scripturi, mi-am dat seama că, de fapt, dacă Hristos a murit pentru mântuirea noastră, şi noi trebuie să ne purtăm crucea, oricât de greu ar fi. Mi-am dat seama că şi de-ar fi aproape toţi episcopii eretici, tot va rămâne unul cu viaţă sfântă, care va mărturisi Ortodoxia. Şi dacă jumătate din preoţi ar fi hoţi sau desfrânaţi, tot vor mai fi preoţi cu viaţă sfântă. Şi dacă marea majoritate a creştinilor mă vor dezamăgi, vor fi sigur creştini cu viaţă sfântă, în care este viu Hristos.\nŞi am plecat genunchii la rugăciune, şi L-am rugat pe Hristos să mă ierte. Şi-n acea clipă m-a sunat un părinte cu viaţă sfântă… Acest părinte, care a trecut între timp la Domnul, ajunsese la aşa măsură de rugăciune, încât, intrând odată să se roage într-o peşteră, când a ieşit, se schimbase anotimpul; şi părinţii de la mănăstire nu l-au crezut că părintele stătuse atâtea săptămâni în rugă­ciu­ne; părintele însuşi crezuse că s-a rugat un sfert de oră. Şi m-a sunat acest părinte şi mi-a arătat că văzuse cu duhul ce mi se întâmplase. L-am întrebat atunci:\n– Părinte! Dar eram gata să mă lepăd de Hristos! De ce nu m-aţi sunat înainte, acum 5 minute, acum 10 minute?”\nŞi mi-a zis:\n– Am văzut ce se întâmplă, dar am aşteptat să te ridici tu, ca şi cununa ta să fie mai mare!”\nDe ce am spus aceasta? Ca să înţelegeţi că Hristos vrea să ne ridicăm. Ar putea face Dumnezeu semne, minuni la fiecare încercare, să ne uşureze suferinţa printr-o mângâiere duhovnicească. Dar Hristos ne iubeşte, Hristos vrea să fim plini de bucurie în Împărăţia Cerurilor, vrea să avem o cunună cât mai luminoasă, cât mai strălucitoare.\nDar nouă ni se pare că suntem singuri. În Rusia, în prigoana comunistă, Serghei Nilus, cel care a făcut cunoscute Protocoalele înţelepţilor Sionului – aceste planuri în care se arată clar că evreii vor să conducă lumea, robindu-i pe ceilalţi – acest Serghei Nilus a fost la un moment dat în faţa morţii. Un grup de soldaţi au vrut să meargă la casa în care locuia acesta şi să-i ucidă pe toţi. Acolo locuia şi un părinte schiarhimandrit. Şi când s-au apropiat soldaţii din Armata Roşie, cu puşti şi cuţite, au văzut un paznic în jurul casei, un paznic care bătea toaca. Şi soldaţii au aşteptat să termine paznicul acela, au stat în frig. Au stat în frig, se încălzeau cu vodcă şi, până la urmă, plictisindu-se, că au aşteptat până dimineaţa, le-a fost frică să comită crima la lumina zilei şi s-au gândit să revină în noaptea următoare. Şi-n noaptea următoare iarăşi au văzut pe cineva, l-au văzut pe paznic care bătea toaca în jurul casei. Şi căpetenia bandiţilor a zis: „De ce să ne fie frică? Cel care bate toaca e unul, noi suntem zece! Să ne apropiem şi să-i ucidem!” Şi când s-au apropiat cu puştile de bătrân, au văzut că părea un bătrânel firav şi gârbov, cu barba albă, care păşea hotărât şi nu arăta nici cel mai mic semn de nelinişte în faţa lor.\n– Puneţi mâna pe el! – a dat comanda căpetenia. Şi, năvălind peste bătrân, l-a lovit cu toporul din toată puterea lui.\nCe s-a întâmplat în clipa aceea? Toporul a lovit în gol, bătrânul a dispărut de îndată, şi căpetenia bandiţilor a căzut la pământ. Ceilalţi bandiţi şi-au luat căpetenia, au plecat de acolo. Când căpetenia lor zăcea în pat, s-a dus soţia acestuia la părintele schiarhimandrit, spunându-i:\n– Dacă n-aţi fi avut acel paznic, v-ar fi omorât pe toţi!\n– Care paznic? – a întrebat părintele.\n– Cum, care? Cel care bătea toaca, toată noaptea.\n– Ce tot vorbeşti, femeie? Noi nu avem niciun paznic!\nŞi în cele din urmă, când s-au dus la căpetenia soldaţilor, spunându-i să se închine la icoana Sfântului Serafim pentru a scăpa de neputinţa în care se afla, căpetenia l-a recunoscut în icoană pe Sfântul Serafim, cel care păzea casa, şi a zis:\n– Acesta este paznicul!\nŞi şi-a dat seama că, în chip minunat, Sfântul Serafim de Sarov îl apăra pe Serghei Nilus, îl apăra pe părintele acela şi pe cei dimpreună cu el. Aşa ne apără şi pe noi sfinţii, fraţilor. Aşa ne apără şi pe noi, în chip minunat, chiar dacă nu-i vedem!\nAm să vă spun o minune care s-a întâmplat la Iaşi, cu câteva zile în urmă, joia aceasta. Împreună cu părintele Hrisostom, de la Petru Vodă am ţinut câteva conferinţe în diferite oraşe ale ţării, împotriva apostaziei contemporane; la Iaşi am vorbit despre Uniunea Europeană şi prigoana împotriva creştinilor. Înainte de sfârşitul conferinţei le-am spus celor din sală că, deşi ne simţim singuri, deşi ne simţim fără ajutor, îi avem ca ocrotitori pe sfinţii închisorilor, pe cei care au pătimit pentru Hristos în temniţele comuniste în secolul XX.\nDupă sfârşitul conferinţei părintele Hrisostom a ţinut în mâini o răcliţă în care se aflau moaşte de la Aiud. Am primit de la părintele Iustin Pârvu, ca binecuvântare, o raclă foarte frumoasă, care avea pe ea imagini cu Maica Domnului, cu Mântuitorul, cu un serafim. În raclă se afla o părticică din craniul unui mărturisitor de la Aiud. Şi fiind foarte, foarte frumoasă racla, m-am gândit că sunt nevrednic să o ţin în casa mea, şi am dăruit-o la Schitul de la Aiud. Iar sfintele moaşte le-am păstrat într-o altă răcliţă, în care se mai aflau alte trei părticele de moaşte pe care părintele Serafim de la Căşiel mi le dăduse, tot de la Aiud, şi o părticică despre care, atunci când am primit-o, mi s-a zis că ar fi din osemintele lui Mircea Vulcănescu. Ei bine, cam la zece minute după ce creştinii începuseră să se închine (au fost la conferinţă peste şapte, poate opt sute de oameni), părintele Hrisostom a simţit ceva uleios pe mâna în care ţinea racla. Înainte, moaştele erau absolut uscate, aşa cum au fost şi alte dăţi, şi la alte conferinţe. Şi-n oraşul Iaşi mai fuseseră aduse spre închinare la două conferinţe, una chiar despre sfinţii închisorilor; dar moaştele nu au izvorât mir la conferinţa despre sfinţii închisorilor.\nÎnsă, la această conferinţă despre prigoana împotriva creştinilor, moaştele au izvorât mir. În clipa în care părintele Hrisostom a simţit mirul curgându-i pe mâna cu care ţinea racla, în acelaşi timp a simţit şi un miros foarte, foarte puternic, miros care s-a împrăştiat în toată sala teatrului în care se ţinuse conferinţa. Părintele s-a bucurat foarte mult… Cei care se închinaseră cu câteva secunde mai înainte, s-au întors înapoi ca să sărute racla din care izvora mir. Şi bucuria credincioşilor a fost mare.\nDacă până atunci conducerea sălii ne somase să părăsim sala cât mai repede, văzând că moaştele au izvorât mir, am fost lăsaţi să facem acolo Acatistul Noului Mărturisitor Valeriu Gafencu. În timpul acatistului, veneau valuri, valuri de mireasmă în sală. Părintele, care la fiecare Aliluia făcea câte o închinăciune – spunea că-i era greu să fie atent la rugăciune, pur şi simplu, şi nu la mirosul puternic care izvora din sfintele moaşte. Prin acest semn, sfinţii închisorilor au arătat că sunt cu noi, chiar dacă vom fi prigoniţi.\nPentru că, la acea conferinţă, şi eu şi părintele Hrisostom am arătat că hotărârea Sinodului de la Bucureşti privitoare la microcipuri a fost o hotărâre apostată; am încercat să arătăm cu argumente că a fost un sinod tâlhăresc, prin care oamenii sunt duşi în rătăcire. Dacă Sfântul Sinod al Bisericii Ortodoxe din Serbia, luminat de Dumnezeu, a avut curajul de a da o mărturie clară împotriva microcipurilor, Sinodul de la Bucureşti nu a făcut aceasta. Şi am spus în conferinţa de la Iaşi că avem datoria de a asculta cuvântul părintelui Justin şi să ieşim la mărturisire. În al doilea apel, din 25 februarie anul acesta, părintele Justin, despre faptul că fiecare îşi găseşte justificare pentru laşitatea sa, pentru tăcerea sa, zicea următoarele: „nici tăcerea sihaştrilor nu este scuzabilă. Monahul, preotul care socoteşte că face o misiune în cadrul Bisericii, dar nu participă direct la aceste adevăruri, la aceste atacuri şi primejdii în care ne găsim, nu este monah, nu este preot.”\nZicea părintele Justin: „Dacă nu simte să participe direct, şi să-şi asume răspunderea ca un mic misionar al vremurilor, în zadar este toată rugăciunea lui!” Grele cuvinte! Preotul care tace în loc să mărturisească Adevărul nu este preot. Sihastrul care tace nu este sihastru. Şi, aş continua eu, creştinul care tace nu este creştin. Creştinul care se teme de diavol mai mult decât de Dumnezeu nu este creştin. Ba, mai mult, episcopul care se teme mai mult de mai marii lumii acesteia decât de Hristos nu este episcop. Patriarhul care, în loc să cerceteze învăţătura Sfinţilor Părinţi şi învăţăturile cuvioşilor despre sfârşitul lumii, ascultă mai mult de Ministerul de Interne decât de Hristos, nu este patriarh.\nŞi vorbind acestea la Iaşi, aveam puţin inima strânsă, rugându-mă: „Doamne, dacă greşesc, arată-mi că greşesc! Fereşte-mă, Doamne, nu cumva să dau o mărturie greşită şi să-mi agonisesc osândă mie şi celor care ascultă aceasta!” Şi Dumnezeu, prin acest semn, a arătat că este nevoie ca preoţii, episcopii, creştinii să iasă la mărturisire jertfelnică!\nNe spune Sfântul Anatolie de la Optina că trăim vremuri foarte, foarte grele. Zice aşa: „Când vei vedea în Biserică batjocorindu-se lucrarea dumnezeiască” - aşa cum se batjocoreşte astăzi, pentru că sunt preoţi, episcopi care spun că sunt eretici cei care cred profeţiile despre sfârşitul lumii –, zicea Sfântul Anatolie: „Când vei vedea în Biserică batjocorindu-se lucrarea dumnezeiască, învăţăturile Părinţilor şi orânduirea lăsată de Dumnezeu, să ştii că ereticii au şi apărut. Chiar dacă pentru o vreme s-ar putea să-şi tăinuiască relele voiri, sau vor strâmba pe nesimţite credinţa dumnezeiască, pentru a izbuti mai bine, înşelându-i pe cei neiscusiţi”. Aşa şi-a tăinuit reaua voire Mitropolitul Corneanu ani şi ani de zile, spunând că va veni vremea când românii# îl vor recunoaşte pe Papă drept cap al Bisericii. Şi nimeni nu l-a înfruntat. Şi a stăruit în răutate, mergând din rău în mai rău, până când s-a împărtăşit chiar la eretici.\nSpunea Sfântul Anatolie că aceşti eretici îi vor prigoni nu doar pe păstori, ci şi pe slujitorii lui Dumnezeu, căci diavolul, care ocârmuieşte rătăcirea, nu poate suferi vieţuirea după rânduiala lui Dumnezeu. Şi mai zicea că în vremea aceea, monahii vor suferi mari strâmtorări din partea ereticilor, iar viaţa monahală va fi luată în batjocură. Trăim vremea în care monahii, părinţii monahi cu viaţă sfântă sunt batjocoriţi. A venit un episcop în vizită la un părinte din eparhia sa şi a văzut pe masa acestuia cartea părintelui Arsenie Papacioc Singur Ortodoxia – cartea fusese scoasă la imprimantă. Şi văzând titlul cărţii, Singur Ortodoxia, Arsenie Papacioc, episcopul, cu cârja, a aruncat cartea jos de pe masă, spunându-i părintelui: „Să nu mai citeşti scrierile ereticilor!”, numindu-l pe părintele Arsenie Papacioc eretic.\n","date":"01-04-2009","img":"https://axaneamului.ro/posts/magazine/axa-ii/14/razboiul-impotriva-apostaziei/images/0.jpg","permalink":"https://axaneamului.ro/posts/magazine/axa-ii/14/razboiul-impotriva-apostaziei/","series":["AXA ANUL II"],"tags":["Cetatea Creștină"],"title":"Războiul împotriva apostaziei"},{"author":"Radu Gyr","categories":null,"content":"As-noapte, Iisus mi-a intrat în celulă.\nO, ce trist şi ce înalt părea Crist!\nLuna-a intrat după El, în celulă\nşi-L făcea mai înalt şi mai trist.\nMâinile Lui păreau crini pe morminte,\nochii adânci ca nişte păduri.\nLuna-L spoi cu argint pe veşminte\nargintându-I pe mâini vechi spărturi.\nUimit am sărit de sub pătura sură:\n- Doamne, de unde vii ? Din ce veac?\nIisus a dus lin un deget la gură\nşi mi-a facut semn să tac…\nA stat lângă mine pe rogojină:\n- Pune-Mi pe răni mâna ta!\nPe glezne-avea umbre de răni şi rugină\nparcă purtase lanţuri, cândva…\nOftând, Şi-a întins truditele oase\npe rogojina mea cu libărci.\nPrin somn, lumina, iar zăbrelele groase,\nlungeau pe zăpada Lui, vărgi.\nPărea celula munte, părea căpăţână\nşi mişunau păduchi şi guzgani.\nAm simţit cum îmi cade tâmpla pe mână\nşi-am adormit o mie de ani…\nCând m-am trezit din grozava genună,\nmiroseau paiele a trandafiri.\nEram în celulă şi era lună,\nnumai Iisus nu era nicăiri…\nAm întins braţele. Nimeni, tăcere.\nAm întrebat zidul. Nici un răspuns!\nDoar razele reci ascuţite-n unghere,\ncu suliţa lor m-au impuns…\n- Unde eşti, Doamne? - am urlat la zăbrele.\nDin lună venea fum de căţui.\nM’am pipăit, şi pe mâinile mele,\nam găsit urmele cuielor Lui.\n","date":"01-04-2009","img":"https://axaneamului.ro/posts/magazine/axa-ii/14/as-noapte-iisus/images/0.jpg","permalink":"https://axaneamului.ro/posts/magazine/axa-ii/14/as-noapte-iisus/","series":["AXA ANUL II"],"tags":["Gyrul"],"title":"As-noapte, Iisus…"},{"author":"Pr. Dan Bădulescu","categories":null,"content":"Cercetarea noastră în domeniul calendarului se limitează la domeniul bisericesc: Scriptura şi Părinţii. În Vechiul Testament, despre calendar avem învăţătura cuprinsă mai întâi în Cartea Facerii, apoi în legiuirile insuflate de Dumnezeu lui Moise, adică poporului ales. Pentru apariţia calendarului, adică a măsurătorii timpului, să reţinem că ea aparţine mai întâi lui Dumnezeu Însuşi, şi mai târziu omului:\n„Şi se alese Sith blând, bun şi înţelept şi drept lui Dumnezeu. Acesta înţelepciunea sa a pus nume celor şapte planete ale cerului şi-a priceput şi cum se întoarce cerul.”\n„Set întru răpirea sa de îngerul a văzut aşezarea făpturii celei de Sus, frumuseţea Cerului şi mişcarea acelora. Alergarea soarelui şi a lunii şi a stelelor, tocmirea cereştilor semne, care se numesc planete şi lucrările acelea le-a cunoscut şi multe lucruri nevăzute a văzut şi pe cele neştiute le-a ştiut, patruzeci de zile învăţându-se de îngerul acela…\nDe crezut este şi aceasta, că Adam şi Set după înţelepciunea şi cunoştinţa ce li s-a dat lor de la Dumnezeu, au aşezat anul în zile şi în săptămâni şi în luni şi i-a învăţat pe oameni ştiinţa înconjurării anului şi numărarea zilelor şi a săptămânilor şi a lunilor şi a anilor.” (Cronograf).\nŞi numi Dumnezeu lumina zi şi întunericul numi noapte. Şi se făcu seară şi se făcu dimineaţă, zi una.\nŞi se făcu seară şi se făcu dimineaţă, zi a doua.\nŞi se făcu seară şi se făcu dimineaţă, zi a treia.\nŞi zise Dumnezeu: „Facă-se luminători întru întăritura cerului, spre luminarea pământului, ca să osebească între mijlocul zilei şi între mijlocul nopţii şi să fie în semne şi în vremi şi în zile şi în ani. Şi să fie spre luminare întru întăritura cerului, ca să lumineze pre pământ.” Şi se făcu aşa. Şi făcu Dumnezeu cei doi luminători: luminătorul cel mare spre stăpânirea zilei şi luminătorul cel mic spre stăpânirea nopţii, şi stelele. Şi puse pre dânşii Dumnezeu întru întăritura cerului, ca să lumineze pre pământ. Şi să stăpânească zilei şi nopţii. Şi să osebească între mijlocul luminii şi între mijlocul întunericului. Şi văzu Dumnezeu că este bine. Şi se făcu seară şi se făcu dimineaţă, zi a patra.” (Facere I)\nÎn ziua întâi avem deja elementele calendaristice de bază: zi, noapte, seară dimineaţă. Dar nu numai acestea, ci în textul original al Septuagintei tradus strălucit în neîntrecuta Biblie de la 1688 se spune clar:\n„şi osebi Dumnezeu între mijlocul luminii şi între mijlocul întunericului.”\nCalendarul insuflat de Dumnezeu: o „icoană” a timpului Lăsând la o parte înţelesurile profane ale cuvântului „calendar”, ca fiind un sistem omenesc de măsurare a timpului: astronomic, matematic, meteorologic, politic, economic, etc., să ne oprim asupra calendarului lui Dumnezeu. Căci, noi vom mărturisi că înaintea acestor sisteme omeneşti, primul calendar este creat nemijlocit de Dumnezeu pentru om şi înainte de apariţia acestuia. Iar dacă primim această afirmaţie, trebuie să dăm acestui calendar cinstea cuvenită, să-l numim „sfânt” fără nici o primejdie de exagerare sau fanatism. „Sfânt” vine din ebraicul kadoş ce a dat grecescul aghios, şi înseamnă „deosebit”, „ales” „distins”. Sfânt este Dumnezeu şi tot ce se leagă de El şi chiar de lucrările Lui este sfânt şi sfinţit. Ca să fim ferm convinşi că acestea nu sunt simple afirmaţii pătimaşe „stiliste”, vom vedea că cele vorbite despre calendarul primelor zile ale Facerii au o însemnătate dogmatică fiind riguros legate de Paşti şi de iconomia mântuirii.\nÎntrebând pe credincioşi (şi cler deopotrivă), adică pe cei ce cred şi mărturisesc că cele din ziua I-a s-au întâmplat întocmai cum sunt relatate de către Moise, ce părere au despre durata zilei (lumină) şi nopţii din acea zi, ei răspund în marea lor majoritate: „Erau egale!” Bineînţeles că aşa şi erau, şi atunci iată un element calendaristic fundamental: în ziua I ne aflam în moment de echinocţiu.\nDar putem şti care era această zi? Iarăşi, întrebând credincioşii care este ziua a 7-a, ei de obicei se împart în două tabere care răspund: 1. duminică (majoritatea); 2. sâmbătă (minoritatea). Confuzia de mai sus vine din faptul că în calendarul civil săptămâna începe cu luni, plus faptul că ziua sfântă a creştinilor este duminica. Aşa şi este desigur, numai că în săptămâna Facerii ordinea a fost pusă în felul următor: ziua întâi duminica, iar cea de-a 7-a este sâmbăta. Aşa au stat lucrurile în tot Vechiul Testament la poporul ales, şi chiar şi la creştinii ce numeau duminica: „ziua întâi a săptămânii”. Deci, răspunsul corect: ziua I: duminica, ziua VII: sâmbăta.\nRevenind, iată un alt răspuns absolut sigur: Dumnezeu a făcut lumea într-o zi de duminică, în momentul astronomic echinocţiu. Creştinul adevărat trebuie să cunoască foarte bine acest lucru, să-l creadă şi să-l mărturisească cu tărie oricui. Nu este nicidecum un amănunt neesenţial mântuirii!\nDupă o tradiţie mai puţin cunoscută, consemnată printre alţii de către Matei Vlastare în Sintagma: Litera P Despre Sfintele Paşti, data acestei duminici echinocţiale, exprimată în termenii calendarului iulian folosit şi astăzi este de: 18 martie (evident anul 1). Aici nu s-a întrunit un consens absolut sigur în Biserică şi atunci nici noi nu vom insista, ci mărturisim doar luna: martie: „Iar răsărind lumina întru întunericul adâncului, a despărţit Dumnezeu lumina de întuneric şi a numit lumina ziuă, iar întunericul l-a numit noapte. Şi a fost ziua aceea întâia, pe care noi acum o numim duminică şi luna întâi, care după aceea s-a numit martie şi numărul lunii aceleia întâi.” (Hronograful)\nÎntrebând mai departe pe credincioşi: „Care echinocţiu era: de primăvară sau de toamnă?”, toţi răspund fără şovăială: „De primăvară” Că aşa stau lucrurile o mărturiseşte ziua a III-a:\n„Şi zise Dumnezeu: «Răsară pământul buruiană de iarbă semănătoare, sămânţă după felu-şi şi după asemănare-şi, şi lemn roditor făcând roadă, căruia sămânţa lui într-însul, după felu-şi, pre pământ!»”\nDe atunci şi până la sfârşitul lumii plantele răsar primăvara. Aici nu are importanţă că primăvara este în emisfera nordică. Să reţinem, iarăşi, că perspectiva scripturistică şi patristică este cea din această emisferă. După ce am pus aceste întrebări credincioşilor şi am primit răspunsurile drepte, să întărim aceste intuiţii sănătoase şi cu învăţătura Părinţilor:\n„Pentru aceea prin soare se constituie cele patru anotimpuri: primul, primăvara, căci în el a făcut Dumnezeu universul. Acest lucru îl arată şi faptul că şi până acum în acest anotimp odrăslesc florile. Primăvara este deasemeni anotimpul când ziua este egală cu noaptea. Primăvara ziua este de douăsprezece ore şi noaptea de douăsprezece ore. Ea constă prin răsărirea soarelui din jumătatea locului de unde răsare soarele.” (Sfântul Ioan Damaschin Dogmatica)\nDar nu numai soarele are un rol însemnat în calendar, ci, imediat după el vine luna. Cunoaştem desigur cele patru faze ale ei, şi am văzut cauza producerii lor. Dar, întrebând iarăşi pe credincioşi: „În ce fază era oare luna în momentul apariţiei ei pentru prima dată (ziua a IV-a)?” căpătăm iarăşi în marea majoritate răspunsul corect: „lună plină” Desigur, se ştie şi că momentul iniţial al lunii astronomice este cel numit „lună nouă”, în care luna nu se vede. Dar, nu ne încurcă acest lucru, deoarece Dumnezeu pe toate le face depline şi luna nu putea face excepţie de la aceasta:\n„Trebuie să se ştie că luna a fost făcută de Creator lună plină, adică aşa cum este în a cincisprezecea zi, căci trebuia să fie desăvârşită. După cum am spus, soarele a fost creat în a patra zi deci luna a luat-o înaintea soarelui cu unsprezece zile. Căci din ziua a patra până în ziua a cincisprezecea sunt unsprezece zile. Pentru aceea, într-un an cele douăsprezece luni ale lunii au mai puţin cu unsprezece zile decât cele douăsprezece ale Soarelui. Lunile soarelui au 365 de zile şi o pătrime. Pentru aceea, adunând această pătrime timp de patru ani, avem o zi; iar anul acela se numeşte bisect şi are 366 de zile. Anii lunii au 354 de zile. Căci luna, după ce s-a născut, adică după ce s-a înnoit, creşte până ce ajunge la 14 zile şi trei sferturi; apoi începe să scadă până în ziua a douăzeci şi noua şi jumătate, când ajunge complet neluminată, şi iarăşi unindu-se cu soarele renaşte şi se reînnoieşte, aducându-i se aminte de învierea noastră. Aşa dar în fiecare an dă soarelui pe cele 11 zile. Pentru aceea la evrei în al treilea an se întâmplă o adăugire de zile, şi anul acela are 13 luni, din adaosul celor 11 zile…” (Sfântul Ioan Damaschin Dogmatica)\nÎn continuare, redăm un pasaj astronomico-calendaristic patristic foarte important şi chiar dogmatic, ce din păcate este foarte puţin cunoscut majorităţii credincioşilor şi chiar clericilor:\n„Din care cauză se fac Paştele după echinocţiu?”\nDar desigur e bine a privi şi cauza, de ce ni s-a ordonat a serba Paştele după echinocţiul de primăvară; deci când Dumnezeu a adus lumea din nefiinţă întru fiinţă, apoi dela ziua întâia şi până la a şaptea a fost echinocţiu deplin, încât nici ziua, nici noaptea nu întrecea nici cât de puţin una pre alta; căci dacă şi ziua a patra se bucura de vederea facerii luminătorilor, totuşi acestora nu le era îngăduit ca acuma de a plana şi pe partea cea opusă a universului; căci soarele întrând îndată în secţiunea primă echinocţială a zodiacului se aşeză în gradul prim al Berbecelui; iar luna se puse îndată în distanţă de acesta pe locul ce este lui opus diametral, trecând şi ea prin secţiunea echinocţială de toamnă, prin Cumpănă, nici cât de puţin precipitându-se înaintea soarelui, precum îndătinează să alerge cel puţin în timpul de acuma, pentru că în alt mod nu era cu putinţă să i se susţie cu stricteţe lumina cea plină, arătându-ne Dumnezeu că n-a făcut la început nimic nedeplin, dacă şi toată partea lunii cea întoarsă către soare fiind luminată de-a întregul ne arată prin deosebirea mişcării formele cele variate ale luminilor.\nDrept aceea ambii luminători se şi mişcau împreună de o potrivă sau mai vârtos nevariat de-odată cu universul ca şi cum ar fi fost aşteptând finitul creării universului, iar în ziua a şasea se formează omul prin mâinile lui Dumnezeu, înflorind încă frumos echinocţiul şi fiind luna mai că asemenea cu soarele în abundanţa splendorii; căci nu era cu cale, nici ca omul cel dintâi, care pentru multa sa înrudire cu lumina s-a numit şi de către cei înstrăinaţi de lumina religiei cu drept cuvânt lumină, să se facă înainte de echinocţiu, când toate erau acoperite cu întuneric, nici ca (să se facă înainte de acel timp) luminătorii lumii, ai aceleia ce trebuia să fie supusă (omului), înconjurând ei acuma pentru prima oară ca nişte sateliţi pre acela ce avea să împărăţească asupra creaţiunii; de altminteri având încă a se crea şi timpul trebuiau nesmintit ziua şi noaptea ce erau acuma prezente să înceapă dela egalitate, pentru că aceasta şi este firesc de mai nainte, decât neegalitatea, precum şi averile de mai nainte, decât pierderile, învăţându-ne de aicea Dumnezeu a pune legea egalităţii, în care stă fiinţa virtuţilor, înaintea a toată peste măsura şi nepotrivirea; apoi aşa după ziua a şaptea începând luminătorii să alerge ca din bariere deschise şi nefiind făcuţi a se mişca asemenea de iute s-a introdus anomalia. Deci deoarece Domnul a binevoit să îndrepte căderea omului cea din păcat, era cuviincios, ca la începutul echinocţial al timpului, în care omul a primit întâia formare, să se facă şi economia reformării lui, şi deoarece (de atunci înainte) lumina pietăţii avea să crească şi întunericul impietăţii să scadă, se serbează Paştele cele mântuitoare nu fără de temei după echinocţiu, când lumina zilei se adaugă, iar întunericul nopţii se micşorează.” (Matei Vlastare, Despre Sfintele Paşti)\nDeci: lumea este făcută într-o zi de duminică, echinocţiu de primăvară cu lună plină. Sunt deja clare şi prezente elementele pascale cunoscute astăzi, care, se vede limpede acum de către oricine, se leagă strâns de acestea la Facerea lumii. Mai lipsesc de aici cele legate de crearea omului şi căderea în păcat. Putem şti oare cu precizie ceva în acest sens? Răspunsul este: Da! Iată ce ne spune Sfânta Tradiţie:\n„În ziua a şasea – care după noi este vineri – a zidit fiarele, dobitoacele şi jivinele pământului, după felurile lor, iar pe urmă de toate făpturile, a zidit pe Adam şi pe Eva, şi i-a dus pe ei în Raiul desfătării.” (Hronograful)\nSe poate cumva şti şi mai precis momentul creării omului, şi ora? Iată că da: „Şi atunci când făcuse Dumnezeu pre Adam era a şasea zi în şase ceasuri de ziuă.” (Cronograful)\nIată, deci, că omul a fost făcut în ziua a şasea (vineri) la ceasul şase (12 amiază, meridian). Iarăşi, credincioşii intuiesc de obicei acest moment, deoarece atunci erau toate elementele cosmice depline şi egale: echinocţiu, lună plină şi amiază. Acum legătura cu Paştele este deplină: Mântuitorul S-a răstignit într-o vineri la ceasul şase. Vom reveni asupra acestor lucruri când vom vorbi de calendarul bisericesc creştin.\nAm văzut în secţiunile anterioare că întemeietorul calendarului ceresc este Însuşi Dumnezeu. El a revelat acest calendar lui Set, şi de aici aceste învăţături au fost predate şi transmise aleşilor Domnului. Un exemplu de datare calendaristică avem în legătură cu Noe:\n„Întru ani 6 sute şi 1 în viaţa lui Noe, într-a doua lună, în 27 ale lunii, într-această zi se desfăcură toate izvoarele fără-fundului şi jgheaburile cerului s-au deschis. Şi fu ploaie pre pământ 40 de zile şi 40 de nopţi. Într-această zi intră Noe, Sim, Ham, Iafet, fiii lui Noe, şi femeia lui Noe şi câte-trele femeile fiilor lui cu dânsul în chivot…\nŞi se scurgea apa, mergând pre pământ se scurgea, şi se împuţina apa după o sută şi 50 de zile. Şi şezu chivotul în luna a şaptea, în 27 de zile ale lunii, pre munţii lui Ararat. Iară apa mergând se împuţina, până la a zecea lună. Iară la a unsprezecea lună, în ziua dintâia a lunii, se iviră capetele munţilor. Şi fu după 40 de zile, deschise Noe fereastra chivotului care o au făcut.” (Facere VII, 11-13; VIII, 3-4)\nAjungând la urmaşii lui Avraam, poporul ales, vom întâlni elemente calendaristice în Cartea Ieşirea. Odată ieşiţi din robia egipteană, evreii primesc tablele Legii de la Dumnezeu prin Moise, dar nu numai acestea, ci şi indicaţii cultice calendaristice privitoare la rânduiala praznicelor importante, între care la loc de frunte este Paştele. Elementul astronomic specific, luna cu ciclurile ei, se află în strânsă legătură cu cele relatate în secţiunea cosmologică privitoare la ziua a patra şi apariţia luminătorilor:\n„Iară în a treia lună a ieşirii fiilor lui Israil din pământul Eghipetului, în ziua aceasta, au venit la pustiul Şina” (Ieşirea XIX, 1)\nUrmează ceea ce am putea pe drept cuvânt numi un „tipic” liturgic, predat de Însuşi Dumnezeu:\n„Şi zise Domnul către Moisi şi Aaron, în pământul Eghipetului, zicând: «Luna aceasta – vouă începătură de luni, întâia este vouă întru lunile anului. Grăieşte către toată adunarea fiilor lui Israil, zicând: «întru a zecea lunii aceştia, să-şi ia cineşi oaia, după casele rudeniei, de casă oaie…\nŞi va fi vouă păzită până în 14 a lunii aceştia şi vor junghia pre el toată mulţimea adunării fiilor lui Israil către seară. Nu va rămânea dintr-însul până dimineaţa, şi os nu veţi fărâma de la el; şi cele ce vor rămânea dintr-însul până dimineaţa, cu foc să le ardeţi.\nŞi aşa veţi mânca pre dânsul: mijloacele voastre încinse, şi cizmele voastre în picioarele voastre, şi toiegele voastre în mâinile voastre; şi veţi mânca pre dânsul degrabă, Pasha este a Domnului…\nŞi va fi ziua aceasta vouă pomenire şi veţi prăznui pre dânsa praznic Domnului, întru seminţiile voastre. Lege veşnică veţi prăznui pre dânsa. Şapte zile veţi mânca azime; şi din ziua dintâia veţi pierde aluatul din casele voastre. Tot cine va mânca aluat, se va surpa sufletul acela din Israil, din ziua dintâia până în ziua a şaptea. Şi ziua dintâia se va chema sfântă şi ziua a şaptea numită sfântă va fi vouă… Începând în a 14 a lunii dintâia, de cu seară, veţi mânca azime, până la 21 ale lunii, până seara. Şapte zile aluat nu se va afla în casele voastre»” (Ieşirea XII, 3-20; Numeri XXVII, 16-25).\n„«Praznicele Domnului, pre care veţi chema pre ele chemate sfinte, acestea sunt Praznicele Mele. Şase zile să faceţi lucruri, iară a şaptea zi, sâmbăta, odihnă chemată sfântă Domnului. Tot lucrul să nu faceţi: sâmbăta este Domnului, în toată locuinţa voastră. Acestea sunt Praznicele Domnului, chemate sfinte, pre care veţi chema pre ele în vremile lor: în luna dintâia, în 14 zile ale lunii, între mijlocul serilor, Pasha Domnului. Şi în cincisprezece zile ale lunii dintâia, praznicul azimelor Domnului. Şapte zile azime să mâncaţi. Şi ziua cea dintâi chemată sfântă va fi vouă, tot lucrul de slujit să nu faceţi. Şi veţi aduce ardere-de-tot Domnului 7 zile. Şi ziua a şap­tea chemată sfântă va fi vouă, tot lucrul de lucrat să nu faceţi».” (Levitic XXXIII, 2-8)\nNu vom insista mai mult cu amănunte legate de rânduiala Paştelui Legii. Vom reţine importanţa majoră avută în acest calendar de fazele lunii, luna nouă fiind considerată totdeauna un început:\n„Şi toată adunarea au adunat-o, într-una a lunii, în al doilea an, şi se socotiră după rudele lor, după moşiile lor, după numărul numelor lor, din 20 de ani şi în sus, tot bărbatul după capul lor.” (Numeri I, 18)\n„Şi întru zilele bucuriei voastre şi întru praznicele voastre şi întru lunile voastre cele noi veţi trâmbiţa cu trâmbiţele peste arderile cele de tot şi preste jertfele mântuirilor voastre; şi va fi vouă pomenire înaintea Dumnezeului vostru.” (Numeri X, 10)\n„Afară din arderile-de-tot a lunii noi şi jertfele lor şi turnările lor şi arderea-de-tot cea de puru­rea, jertfele lor şi turnările lor, după asemănarea lor, la miros de bună mirosire Domnului.” (Numeri XXIX, 6)\nSocotim citatele de mai sus ca suficiente, în Vechiul Testament există cu mult mai multe, dar vom reţine elementele acestui calendar religios insuflat de Dumnezeu.\nŞi dacă aşa stau lucrurile, precum şi stau, se mai poate îndoi cineva că acest calendar, spre deosebire de alte calendare care existau în acelaşi timp la alte popoare, chiar dacă şi ele tot religioase, era un calendar sfânt? Asta nu însemna desigur că cineva s-ar fi închinat la el ca la un idol, ci sfinţenia sa îl deosebea de celelalte sisteme de măsurare a timpului, calendarele.\nÎn acest moment al discuţiei, odată lămurit caracterul de sfinţenie al calendarului revelat de Dumnezeu, să vedem dacă se cuvine a numi acest calendar o „icoană a timpului.”\nCuvântul „icoană” poate avea mai multe înţelesuri: chip, tip, prototip, imagine, închipuire, simbol, etc. Cel mai cunoscut înţeles este desigur cel al „chipului”, sfintele icoane fiind reprezentări „după asemănarea” prototipurilor sfinte: Domnul Iisus Hristos, Maica Domnului, Sfinţii Îngeri, Sfinţii, Drepţii, Proorocii, Sfânta Cruce. Sinodul VII Ecumenic a stabilit odată pentru totdeauna importanţa dogmatică a cinstirii sfintelor icoane de către creştinii ortodocşi. Cei care le defaimă, le desfiinţează, le deformează sau le dispreţuiesc sunt daţi anatemei şi îşi pierd mântuirea. Atitudinile de mai sus se pot numi cu un cuvânt „iconoclasm”. Dacă în privinţa aceasta, şi a rolului imaginilor sfinte în cult (dimensiunea spaţială) lucrurile sunt suficient şi limpede lămurite de peste 1000 de ani, nu tot aşa stau lucrurile în ceea ce priveşte dimensiunea „timp”. În ciuda faptului că întregul cult religios, în cazul nostru bisericesc, este organizat riguros în timp, că există timp sfânt (sacru) şi profan, praznice, posturi, etc., că această organizare care este calendarul liturgic bisericesc este pur şi simplu şira spinării a acestui cult, fără de care el s-ar dizolva într-o pâclă de practici mai mult sau mai puţin magice, din conştiinţa creştinilor moderni şi contemporani a dispărut aproape cu desăvârşire faptul că acest calendar bisericesc este o „icoană” a timpului. La aceasta deja se ridică obiecţii din partea unora ce refuză să accepte această mărturisire, ba chiar întreaga problemă a cronologiei şi calendarului, socotind-o ca nefiind în nici un caz „dogmatică” ci întrucâtva secundară, opţională, interpretabilă, negociabilă şi supusă reformelor şi adaptărilor de felul, în funcţie de nevoile – ca să nu spunem interesele – de moment. Pentru a da răspuns acestora atât în privinţa „dogmelor” cât şi a problemei icoanei timpului vom da cuvântul Sfântului Vasile cel Mare:\n„Între dogmele cele ce se păzesc în Biserică, şi dintre propovăduiri, pe unele adică le avem din învăţătura cea în scris, iar pe altele din predanisirea Apostolilor date nouă în taină le-am primit, care amândouă acestea pe aceeaşi tărie o au către buna cinstire de Dumnezeu. Şi nimeni va zice împotriva acestora, oricare, măcar cât de puţin de s-ar fi iscusit la legiuirile cei bisericeşti. Că de ne-am apuca a lăsa cele nescrise, din obiceiuri, ca pe unele ce nu ar avea mare putere, am greşi la însăşi cele mai de frunte [principale] păgubind Evanghelia, iar mai bine a zice întru un nume gol îngrădind propovăduirea… Că cele ce nici a le prepune este slobod celor nepătimaşi Tainelor, pe învăţătura acestora cum ar fi fost de cuviinţă în scrisori a o triumfa [publica]? Şi după altele cuvântul acesta al predanisirii celor nescrise, nefiind precugetată cunoştinţa dogmelor, se face lesne defăimat la cei mai mulţi pentru obişnuire. Că alt lucru este dogma, şi altul propovăduirea. Că dogmele se tac, iar propovăduirile se publică. Însă fel al tăcerii este, şi nelămurirea, pe care o întrebuinţează Scriptura, care face pe minte să privească cu anevoie dogmele spre folosul celor ce le citesc… Iar cuvântul nu toţi îl ştim, că nu numai, ca unii ce am împreună înviat cu Hristos, şi suntem datori a căuta cele de sus, în ziua cea de Înviere de darul cel dat nouă, prin starea cea de la rugăciune ne aducem aminte, ci că şi se vede că este Icoană a veacului celui ce se aşteaptă. Pentru aceea şi început fiind al zilelor, nu întâia de Moise, ci una s-a numit. «Că, s-a făcut, zice, seară, şi s-a făcut dimineaţă, zi una» [Facere 1, 5]. Ca una ce aceastaşi se mai întoarce de multe ori. Deci aceastaşi este şi una şi a opta, pe acea cu adevărat una, şi adevărată a opta, de care şi Psalmo-cântătorul, în oarecare suprascrieri de Psalmi a făcut aducere aminte, prin sineşi o arată, pe starea cea după timpul acesta, pe ziua cea neîncetată, şi neînserată, pe cea nemoştenită, pe veacul cel nesfârşit, şi neîmbătrânit… Încă şi toată cincizecimea este semn de aducere aminte a Învierii, ce se aşteaptă în veacul (viitor). Că acea una, şi întâia, de şapte ori înşeptindu-se, împlineşte săptămânile cele şapte ale Sfintei Cincizecimi. Că începând din cea întâia, întru aceastaşi sfârşeşte, prin cele asemenea ce-s în mijloc dezvelindu-se de cincizeci de ori. Pentru aceea şi se potriveşte veacului cu asemănarea, precum în circulara mişcare de la aceleaşi semne începând ea, şi la aceleaşi încheind.” (Canonul 92)\nTâlcuire …marele Vasile dovedeşte în Canonul acesta că… încă şi multe altele se află în Biserică, care scrise cu adevărat în Sfânta Scriptură nu sunt, se păzesc însă neschimbat, precum şi cele scrise. Căci cele ce se păzesc în Biserică deobşte, şi peste tot în două se împart, în dogme, şi în propovăduiri. Şi propovăduirile sunt scrise în Scriptura cea veche, şi mai ales în cea nouă. Pentru aceea şi se publică acestea la toţi. Iar dogmele, sunt predanisite din nescrisa predanisire cea tainică prin cuvântul Apostolilor. Pentru aceea şi rămân acestea la mulţi tăcute şi tainice. Amândouă însă acestea, pe aceeaşi putere o au la Credinţă fiindcă, de ne vom apuca a părăsi obişnuirile cele nescrise ale Bisericii, ca pe nişte fără tărie, foarte vom vătăma credinţa cea propovăduită nouă prin Evanghelie, şi o vom face numai un nume gol… Pricina însă, pentru care nu au scris Apostolii, sau Părinţii, sau moştenitorii lor dogmele, ci prin tăcere nu prin cuvânt în scris, ci prin nescriere le-au predanisit, este, pentru a nu se cugeta multe, şi prin obişnuire să se facă lesne defăimate de mulţi. Că bine cunoşteau aceia, că cele tainice, cu tăcere cinstite, se păzesc slăvite, şi că, dacă nici semnele Tainelor este iertat a le vedea cei nebotezaţi, cum ar fi fost iertat a li se publica lor învăţătura Tainelor prin scrisori? Dar încă şi nedescoperirea care o întrebuinţează dumnezeiasca Scriptură (mai ales cea veche), făcând greu de înţeles noimele dogmelor pentru folosul celor ce citesc, şi aceasta este un fel de tăcere. Acestea zicându-se tâlcuieşte de aici socotelile, şi pricinile oarecărora tainice obiceiuri nescrise. Adică, cum că pentru aceasta către răsărit ne rugăm, şi celelalte.” (Pidalionul de la Neamţ)\n","date":"01-04-2009","img":"","permalink":"https://axaneamului.ro/posts/magazine/axa-ii/14/calendarul-bisericesc/","series":["AXA ANUL II"],"tags":["Învăţături ale Sfinţilor Părinţi","Hexaimeron"],"title":"Calendarul bisericesc"},{"author":"Mihai Valica","categories":null,"content":"Din ianuarie 2009 a început în România, cu o grabă suspectă şi tacită, eliberarea de paşapoarte şi permise de conducere cu cip RFID, fără ca cineva să cunoască în detaliu datele stocate pe cip. În vederea aderării fără rezerve la spaţiul Schengen, prevăzută pentru 2011, şi executând cu multă râvnă şi acrivie directivele UE, România extinde procedeul şi la alte documente personale, cum ar fi: actul de identitate, cardul de sănătate, precum şi alte documente de călătorie. Pe fondul acestei acţiuni, Părintele Justin Pârvu a dat un comunicat, care a creat anumite controverse, contestaţii şi reacţii.\nCu binecuvântarea ÎPS Teofan, prezint mai jos părerea mea referitoare la problema ridicată de Părintele Justin, întrucât sunt doctor în Teologie Socială Aplicată, disciplină care reglementează moral relaţia Bisericii cu lumea, şi cadru didactic universitar la Facultatea de Teologie Ortodoxă „Dumitru Stăniloae” din Iaşi, specializarea Biserica azi. Istorie şi actualitate.\n Sinteza psiho-teologică a comunicatului Părintelui Justin Pârvu din data de 14.01.2009\n Îndemnat de glasul conştiinţei şi curăţia inimii, Părintele Justin atenţionează cu duh profetic, de pericolele unui posibil început de însemnare cu numărul fiarei apocaliptice 666 şi consideră planul naţional de introducere a cipurilor biometrice pentru buletin şi paşaport ca o vreme „premergătoare acestei profeţii”, deci nu derularea însăşi a profeţiei. Nu acţiunea cipurilor biometrice în sine este egală cu pecetluirea, ci aceasta reprezintă doar un început şi „o capcană a vrăjmaşului“. E posibil ca ulterior aceste date să fie folosite pentru trecerea la acţiunea propriu-zisă, iar o dată începută, să pregătească pas cu pas, psihologic-aperceptiv şi mental, acţiunea finală: pecetluirea. În acest context, Părintele Justin îi îndeamnă pe credincioşi să fie vigilenţi şi, dacă e nevoie, chiar jertfelnici: să primească martirajul, dacă vor fi forţaţi să primească „inofensiva” acţiune, adică acceptarea cipurilor biometrice pentru buletine şi paşapoarte. Recunoaşte că nu este de datoria sa să facă această atenţionare, ci ar fi fost de datoria „arhipăstorilor, mai marii acestei Biserici”, însă din cauză că ei nu iau atitudine, sau nu consideră acest lucru un pericol, se substituie acestora şi, din dragoste pentru neam şi Biserică, trage un semnal de alarmă, considerând ca acest „proiect le răpeşte de fapt oamenilor libertatea” şi ar grăbi şi chiar ar uşura ulterior procesul de pecetluire. Cuvintele: „Este vremea muceniciei! Luptaţi până la capăt! Nu vă temeţi!” vor să marcheze acest lucru şi vor să spună că dacă acum, când acţiunea este abia la început, creştinii nu vor fi capabili de jertfă şi împotrivire, mai târziu va fi şi mai greu. Dacă această acţiune nu ar fi fost proorocită cu 2000 de ani în urmă de Sf. Apostol şi Evanghelist Ioan, demersul pe care guvernanţii, cu ştiinţă sau neştiinţă, îl fac prin acest proiect nu ar fi fost pus sub semnul întrebării sau al contestării, ci nebăgat în seamă, sau poate chiar considerat un lucru benefic. Însă dacă luăm în serios Sf. Scriptură, şi în special proorocia din Apocalipsă 13, atunci, după părerea mea, demersul Părintelui Justin este justificat teologic, responsabil şi profetic, întrucât există multe date comune între acţiunea introducerii cip-urilor biometrice şi atenţionarea profetică din Apocalipsă.    Legislaţia naţională, internaţională şi europeană referitoare la cip-urile biometrice\n Regulamentului Consiliului Europei nr. 2.252/2004 dă recomandări şi detalii tehnice privind cip-urile biometrice, însă nici o ţară din lume nu s-a grăbit să le implementeze cu atâta acrivie tehnică şi obedienţă. România este prima ţară-pilot-cobai de pe planetă cu un asemenea proiect experimental, iar guvernarea trecută a reglementat aceasta prin: OGU 94/2008, HG 1566/2008, OG 207 din 04/12/2008. Acţiunea cip-urilor biometrice a „început în pas de marş” în judeţul Ilfov, de la 1 ianuarie, iar până în iunie 2009 se urmăreşte extinderea sistemului informaţional biometric în toată ţara. Din decembrie 2008 a început în România emiterea unui nou model de permis auto de tip card, care conţine de asemenea un cip electronic pe bază de cod de bare. Cip-ul conţine date personale uzuale, date medicale, istoricul bolilor, contravenţii rutiere etc. Acţiunea a început fără o bază legislativă şi fără o promovare corespunzătoare prin mass-media. Pentru 1 ianuarie 2011 este programată introducerea noilor cărţi electronice de identitate cu cip. Platforma-pilot-cobai informaţional va fi implementată în judeţul Caraş-Severin, de unde se va extinde proiectul şi în celelalte judeţe. Informaţiile sunt memorate pe 2 suporturi: banda optică şi circuit integrat de tip smartcard (cip). Datele înscrise nu pot fi şterse, ci se poate doar adăuga la ele informaţii, iar această acţiune o poate face nu numai Ministerul Internelor, ci şi cel al Comunicaţiilor! Există aşadar un drept discreţionar asupra naturii şi cantităţii informaţiilor înscrise, întrucât nu este reglementat cine are dreptul să înscrie, care sunt criteriile de selecţie a ceea ce trebuie înscris şi cea ar putea afecta imaginea sau confortul psihic al persoanei în cauză etc. Abuzurile se extind şi mai aberant prin legea 298 din 21 nov. 2008, care obligă pe furnizorii de servicii de comunicaţii electronice să păstreze orice convorbire telefonică, orice sms sau e-mail pe ultimile 6 luni şi să le pună la dispoziţie, la solicitarea autorităţilor competente. Îngrijorător este faptul că nici o lege sau normă naţională, europeană sau internaţională nu garantează discreţia, securitatea absolută a datelor înscrise şi nu prevede sancţiuni clare pentru cei ce le-ar utiliza în alte scopuri, sau ar comite erori tehnice sau neglijenţă în securizarea datelor. Până în prezent doar Asociaţia Civic Media a semnalat şi contestat abuzul acestor legi şi încălcarea drepturilor omului, pe când unii membrii „justiţiari” ai societăţii civile sunt preocupaţi mai departe şi interesaţi obsesiv doar de scoaterea icoanelor din şcoli…    Scopul cip-urilor RFID\nAnunţate deja de doi ani, paşapoartele biometrice conţin imaginea facială şi amprentele deţinătorului. Cerute de Statele Unite, paşapoartele vor fi emise în premieră de România, în ciuda faptului că unii experţi, susţin că este nevoie de doar patru ore pentru a decripta informaţiile de pe cip.\nCip-urile RFID sunt menite să înlocuiască codul de bare de pe produsele din magazine şi să controleze „pozitiv” individul, cu intenţia de a-l proteja şi în scopul creşterii gradului de securitate al acestuia, însă nu s-au luat în seamă în mod real şi pericolele şi vulnerabilitatea sistemului. Componentele şi alte operaţiuni electronice ale cip-ului biometric sunt deja mediatizate şi se găsesc pe larg în literatura de specialitate.\n Avantaje ale cip-urilor RFID\n  Din punct de vedere economic şi comercial:\n Uşurează, scurtează şi eficientizează considerabil procesul de producţie. Datorită capacităţii de stocare a cip-urilor, se reduce timpul de cumpărare a produselor prin identificarea şi livrarea rapidă a acestora şi oferă posibilitatea refacerii stocurilor în timp util.    Din punct de vedere militar:\n Servesc cu mare precizie atingerea obiectivelor militare, precum şi a celor de spionaj.    Din punct de vedere al evidenţei, identificării şi ajutorului unei persoane în caz de urgenţă:\n Introducerea cip-urilor în paşapoarte este considerată o măsură de siguranţă în plus de către guvernele ţărilor care le-au introdus deja parţial. Conectarea la anumite baze de date publice naţionale şi internaţionale oferă în cîteva minute toate informaţiile vitale despre persoana căreia i se scanează un document personal prevăzut cu cip RFID.      \nDezavantaje ale cip-urilor RFID  Informaţiile din memoria cipului pot fi citite de către orice cititor, nu doar de către cele specializate. Astfel, cu un simplu calculator performant, orice date, oricît de criptate ar părea, pot fi sparte într-un timp extrem de scurt (cel mult patru ore) şi chiar falsificate. Controlul total asupra cetăţenilor. Se va şti în orice clipă unde sîntem, cu cine sîntem, tranzacţiile financiare, rutele de călătorie, timpul petrecut în anumite locuri şi alte date, ce vor fi folosite după bunul plac al posesorilor acestor baze de date. Cip-urile nu pot fi detectate de simţurile fiziologice sau percepţia umană. Deci nu vor putea fi evitate. Microcipurile implantate la animale au provocat cancer în aproximativ 10% din cazurile implanturilor. Ţesutul cancerigen a apărut întotdeauna în jurul cipului RFID. Cip-urile RFID sînt sensibile la anumite tipuri de radiaţii ori contactul cu surse încărcate cu electricitate. Nu există inclusă în cip-uri opţiunea: Nu colecta date statistice despre mine. Cel care va refuza cip-urile din varii motive, va fi lipsit de serviciile publice, care cer o identificare la baza de date, generând astfel o izolare şi înstrăinare socială. Deci persoanele fără cip nu există. Cip-urile sunt o sursă de informaţie gratuită pusă la dispoziţie pentru serviciile de spionaj la toate nivelurile, iar date personale pot fi deturnate în diferite scopuri sau făcute publice fie din neglijenţă, fie intenţionat. Cip-urile biometrice pot avea avantaje pe termen scurt, dar pe termen lung pot fi un pericol real. Ele compromit metodele existente de securitate pe baza celor 2 elemente introduse, folosind presupunerea că ele nu sunt accesibile publicului, nici măcar în mod criptat. De exemplu, dacă ai o bază de date cu amprente şi pentru a intra în sistem este nevoie de amprenta unei persoane, nu trebuie să fie persoana acolo, poţi să iei din baza de date a poliţiei amprenta ei. În mod paradoxal, cip-urile biometrice diminuează siguranţa unei ţări. Ele permit accesul pe baza paşaportului altcuiva, fară a fi nevoie ca el să fie de faţă. Nu te mai verifică nimeni fizic, totul se bazează pe sistem. De aceea, expunerea informaţiilor digitale ale românilor discreţionar şi fără nici un discernământ reprezintă o acţiune fie inconştientă şi iresponsabilă, fie de trădare a propriilor cetăţeni. Serviciul 112 permite găsirea locaţiei telefonului. Oricând te poate localiza fără să apelezi, numai datorită faptului că telefonul primeşte semnal. Acelaşi lucru se poate extinde la cip-urile RFID. Evidenţa strictă a vieţii personale la toate nivelurile elimină şansa de a repara o neglijenţă, o greşeală sau o neputinţă de plată, de exemplu faţă de o bancă. Cazul americanilor cu dosar financiar. Dacă uiţi să faci o plată, eşti catalogat ca rău platnic toată viaţa. Nu mai primeşti un împrumut, niciodată. Monitorizarea prin satelit pe baza identificării faciale reprezintă o ameninţare la propria viaţă, dacă luăm în consideraţie ghidarea rachetelor antipersoană prin satelit. O eventuală lovitură de stat omoară orice persoană cu ajutorul rachetelor ghidate după recunoaştere facială. Tehnic acest lucru este deja posibil. Deci cip-ul biometric poate servi şi la terorism, ucideri şi crimă organizată. Autentificarea biometrică se poate realiza şi atunci când persoana deţinătoare a documentelor biometrice este moartă: este nevoie doar de mâna sa, sau de un ochi, pentru a intra într-un sistem. Astfel banii din cont, sau alte acţiuni financiare sau administrative, care necesită informaţii biometrice, se pot obţine doar dacă ai cadavrul. Deci pericolul cip-urilor biometrice se prelungeşte chiar şi atunci când omul este fără viaţă.      Opoziţii şi atitudini contra cip-urilor biometrice în lume\nLuând în consideraţie aspectele de mai sus, precum şi din motive de etică civică sau etică a tehnologiei biometrice, unele instituţii, persoane sau asociaţii religioase, civice sau profesionale se opun vehement, cum ar fi: unii americani, sârbii, grecii, scoţienii, alte ţări occidentale, piloţii britanici etc.\nIntroducerea cip-urilor este, fără îndoială, un scandal. „În toate aceste cazuri revolta nu trebuie privită ca o reacţie provenită pe fondul unui fanatism religios, aşa cum încearcă să o sucească unele glasuri din presă, ci, mai întîi de toate, ca o reacţie de apărare împotriva unei înregimentări forţate într-un sistem de supraveghere suspect“.\n  Omul redus de la imago Dei la un simplu număr sau cip electronic\nDacă se respinge din motive de bioetică clonarea biologică, de ce nu s-ar respinge din aceleaşi considerente şi „clonarea electonică biometrică”, având ca motivaţie teologică învăţătura Bisericii Ortodoxe despre antropologie.\nImago Dei în om după Sfinţii Părinţi este unitară atunci când exclude orice concepţie substanţialistă despre „chip”, care constă în mod funcţional, practic, în manifestarea vieţii sale spirituale, ca nevoie primordială şi centrală. Primatul vieţii spirituale activează aspiraţia fiinţei noastre umane spre absolut, spre arhetipul ei divin (Origen), spre Dumnezeu.\nPrin „Harul lui Hristos, prin dragostea lui Dumnezeu Tatăl şi prin împărtăşirea Sfântului Duh“, omul reuneşte, în ipostasul său creat, divinul şi umanul, după chipul lui Hristos, adică „chipul Celui ceresc“, ajunge „la măsura vârstei plinătăţii lui Hristos“ şi astfel devine dumnezeu prin har. În acest sens spune Sfântul Vasile cel Mare că „omul este o făptură care a primit poruncă să devină Dumnezeu”, adică „chip al Chipului” – eikon Eikonos.\nDeci omul are un destin hristologic, întrucât originea (αρχιν) lui este în Hristos, Care este Chipul, icoana lui Dumnezeu. Omul real „s-a născut atunci când Hristos a intrat în viaţă şi s-a născut”, iar ziua naşterii lui Hristos „este zi de naştere a umanităţii“. Omul este alcătuit teologic, iar chipul său are o valoare teologică, hristică, şi nu îl putem amaneta sau împrumuta, sau permite să fie folosit fără voia şi libertatea noastră.\nValoarea ontologică a omului nu constă, sau nu se află în el însuşi, înţeles în mod autonom, cum susţin teoriile materialiste, în suflet, minte, intelect, sau exclusiv în persoana omului, cum susţin sistemele filozofice contemporane, ci în Arhetipul lui. De vreme ce omul este o icoană, existenţa lui reală nu e determinată de elementul creat din care este făcută icoana, sau din voia lui liberă, ci de Arhetipul (Modelul) ei necreat. Omul este înţeles astfel de Părinţii Bisericii “în mod ontologic numai ca fiinţă teologică. Ontologia lui este iconică“.\nA permite ca chipul nostru să fie „clonat electronic” şi înregimentat în cip-uri, iar apoi manipulat după bunul plac al cuiva, înseamnă a „amaneta” ceea ce nu ne aparţine şi a reduce identitatea noastră iconică, care este unicat, la un număr într-o bucată de plastic. Aceasta este ca şi când ai folosi o icoană ca placă video, sau hard disc… Din punct de vedere moral este un sacrilegiu, sau cel puţin o desacralizare, întrucât se petrece o coborâre a dimensiunii spirituale, respectiv a chipului iconic uman, într-o folosinţă strict materială şi terestră. Or, chipul nostru aparţine arhetipului divin, adică lui Dumnezeu. Deci cip-urile biometrice, în acest context, contravin învăţăturii biblice şi patristice despre antropologia creştină, întrucât reduc, circumscriu, deci mărginesc chipul/icoana fiinţei umane la o simplă tehnologie şi suport electronic de emiţătoare şi implanturi.\n  Propuneri şi perspective\nLăsând la o parte orice panică şi tulburare, care nu fac cinste creştinilor, refuzul în masă al unor experimente pe care Guvernul României le aplică în serie ar trebui să ne pună pe gânduri şi să ne întrebăm dacă ne mai simţim, sau mai suntem consideraţi şi trataţi ca persoane umane, ori ca o simplă marfă, pe care se poate pune o etichetă, cip-uri etc.\nNimeni din Guvern, nu s-a gândit să supună această temă dezbaterii publice, ca o problemă de etică cetăţenească sau de etică biometrică a tehnologiei moderne, aşa cum s-ar cuveni unei ţări democratice, la care se pare că suntem doar figuranţi.\nPropun ca implementarea privind cip-urilor biometrice să fie amânată, până ce această problemă va fi dezbătută public.\nSf. Sinod al BOR să iniţieze toate demersurile legale pe lângă organismele responsabile, pentru a nuanţa legile privind paşapoartele şi alte documente personale, în raport cu convingerile ştiinţifice, religioase sau morale ale cetăţenilor.\nPână atunci să se respecte legislaţia actuală, privind noile cărţi de identitate, respectiv Ordinul 1190 din 31 iulie 2001 al Ministerului de Interne, care menţionează că „persoanele care refuză cartea de identitate din motive religioase” primesc buletine de tip vechi. La fel, HG 978/2006 privind fotografiile de paşaport, care dă posibilitatea personalului monahal ca „fotografia să poată fi realizată cu capul acoperit, din motive religioase”.\nPrin opoziţia fiecăruia, prin trezirea unei solidarităţi de conştiinţă creştină la nivel naţional, putem cere legiuitorului să abroge noile legi din domeniul actelor electronice de identitate, sau să le aplice diferenţiat, fără ca aceasta să conducă la un regim discriminatoriu din punct de vedere politic, economic sau al serviciilor sociale.\nPersonal cred că introducerea cip-urilor este neconstituţională şi antidemocratică, întrucât nu s-a realizat prin dezbatere publică naţională şi încalcă flagrant “drepturile omului” prevăzute în Constituţia României şi în alte legi internaţionale.\nAm convingerea că Sf. Sinod va interveni la forurile legislative în acest sens, pentru a linişti problemele de conştiinţă ale credincioşilor BOR, şi va demara conceperea unei doctrine sociale, care să reglementeze moral relaţia Bisericii cu lumea la toate nivelurile. După părerea mea, aceasta ar pune capăt oricăror speculaţii, precum şi unor substituiri şi intervenţii singulare, referitoare la cip-urile biometrice şi nu numai, care apar pe alocuri în cuprinsul Patriarhiei Ortodoxe Române.\n ","date":"01-04-2009","img":"https://axaneamului.ro/posts/magazine/axa-ii/14/romania-un-posibil-loc-de-inceput-al-pecetluirii-apocaliptice/images/0.jpg","permalink":"https://axaneamului.ro/posts/magazine/axa-ii/14/romania-un-posibil-loc-de-inceput-al-pecetluirii-apocaliptice/","series":["AXA ANUL II"],"tags":["Politică","Social"],"title":"România – Un posibil loc de început al pecetluirii apocaliptice?"},{"author":"Florin Stuparu","categories":null,"content":"După o prea-lungă (zic eu) vreme de pace, „lumea civilizată” (şi se va vedea mai jos ce înseamnă aceasta) se clatină din înseşi temeliile ei, care sînt: negustorirea banilor, cămătăria şi înşelăciunea. În alte cuvinte, trăim „cea mai mare criză financiară din istorie”. Ce va urma, ar trebui să ştim, fiindcă am avut două repetiţii ale dramei: „criza” din 1913 şi aceea începută în 1929, care au dus mai întîi la foamete, mai departe la cele două războaie precum omenirea nu a mai cunoscut, iar apoi la reaşezarea lumii în forma pe care o are pînă în ziua de azi. Ceva asemănător urmează să se întîmple iarăşi în viitorul apropiat, pentru că e nevoie de „o nouă ordine mondială”. Va fi înfricoşător, dar nu despre asta ne e vorba acum, ci despre pricina cea dintîi a aşa-zisei „crize”. Ei bine, rădăcina din care s-a născut acest rod amar e grozava patimă a iubirii de argint (adică „iubirea de bani şi iubirea de avuţie mişcătoare şi nemişcătoare”, cum zice Sfîntul Episcop Ignatie Briancianinov), în care sus-zisa „civilizaţie” zace prea-dobitoceşte de mult, robită cu desăvîrşire. Nimic de mirare în aceasta şi nimic nou – ar putea răspunde cineva - căci lumea le face dintotdeauna pe ale ei. Aşa zic şi eu, doar că acum înrobirea aceasta e mai mare decît oricînd şi în afară de ea nu mai e nimic; şi, fiindcă iubirea de argint naşte toate celelalte patimi, omul e acum împătimit cu desăvîrşire. Şi aşa se întîmplă nu numai cu necredincioşii, ci şi cu toţi Creştinii cei botezaţi (mireni, preoţi şi monahi împreună!), care ar trebui să urmeze lui Hristos cel fără pungă la brîu, fără haină şi încălţăminte de schimb şi fără adăpost.\nDe ce este iubirea de argint maică a tuturor patimilor de căpetenie şi ucigătoare de suflet? Pentru că banii sînt mijloacele de schimb obşteşti. De unde urmează că „banul” nu e altceva decît întruchiparea dorinţei şi a putinţei omului de a stăpîni toate bunătăţile acestei lumi. De aceea şi e cel mai puternic idol (Efeseni 5:5), căruia dintotdeauna i s-au închinat păgînele neamuri, necunoscătoare ale adevăratului Dumnezeu şi împătimite de vieţuirea trupească, materialnică. Între ele, singur norodul ales al Iudeilor ar fi trebuit să se păzească cu tot dinadinsul de groaznica patimă şi înşelare diavolească, cîtă vreme el ştia că este mîntuire, că adică viaţa omenească nu se sfîrşeşte odată cu petrecerea pămîntească. Dar nu a fost aşa: în urma necurmatelor lor căderi din credinţă - măcar că Dumnezeul tuturor li Se arăta şi le vorbea pururea prin prooroci, îndrumîndu-i şi poruncindu-le - Iudeii cei tari de cerbice s-au lipit de cele ale lumii mai mult decît Egiptenii, Babilonienii, Elinii şi prea-trupeştii Romani. Altfel spus, s-au dat cu totul îndulcirilor pătimaşe: îmbuibării, curviei, trîndăviei şi, mai cu seamă, drăceştii slave-deşarte şi mîndrii. Şi, fiindcă toate acestea se dobîndesc lesne prin mijlocirea banilor, Iudeii au ajuns cei mai smintiţi iubitori de argint, adică închinători la Mamona, dracul averii, al lui „a avea”, pe care l-au întronizat chiar în Biserica lui Dumnezeu din Ierusalim. Să ne aducem aminte cum i-a aflat Mesia-Dumnezeu pe aceia care ar fi trebuit să-L aştepte cu frică şi cutremur: „Şi erau aproape Paştile Iudeilor, şi Iisus S-a urcat la Ierusalim. Şi i-a găsit şezînd în biserică pe cei ce vindeau boi, şi oi şi porumbei şi pe schimbătorii de bani” (Ioan 2:13, 14). Pe nimeni nu supăra aceasta, întregul norod fiind într-un acelaşi duh satanicesc de lepădare şi hulă, încît a fost nevoie ca Însuşi Mîntuitorul să alunge cu mîna Lui negustorii şi cămătarii, ca pe nişte cîini, precum şi erau: „Şi, făcîndu-Şi un bici din ştreanguri, [Iisus] i-a scos pe toţi afară din biserică, şi oile şi boii. Şi schimbătorilor le-a vărsat banii şi le-a răsturnat mesele. Şi celor ce vindeau porumbei le-a zis: Luaţi acestea de aici! Nu faceţi casa Tatălui Meu casă de negustorie!” (Ioan 2:15, 16) [Căci] „scris este: „Casa Mea casă de rugăciune se va chema, iar voi o faceţi peşteră de tîlhari!” (Matei 21:12, 13).\n„Tot ce avem nevoie este o criză majoră, iar naţiunile vor accepta Noua Ordine Mondială” (David Rockefeller). După aceasta, nebunia iudaică a arghirofiliei (iubirii de argint) şi-a atins piscul său şi s-a ipostaziat în persoana Iscarioteanului, care a pecetluit pentru totdeauna desăvîrşita lepădare de Dumnezeu a vechiului norod ales, precum ecris: „Atunci s-a împlinit cuvîntul spus de Ieremia Proorocul, care zice: «Şi a luat cei treizeci de arginţi, preţul Celui preţuit, pe care L-au preţuit fiii lui Israil»” (Matei 27:9).\nIudeii, cel dintîi „neam ales” al lui Dumnezeu, ar fi trebuit să fie lumină pentru neamurile cele păgîne, căci doar pentru aceasta i-a şi ales Dumnezeu-Cuvîntul. Iar ei nu numai că n-au fost lumină, dar au adăugat chiar întuneric peste întunericul în care se rătăceau acelea şi eres peste eres. Iar de la arhiereii Anna şi Caiafa încoace, urmaşii lor şi ai lui Iuda cel iubitor de arginţi s-au străduit şi au izbutit să facă încă mai mult: să înrobească întreaga omenire (împătimită ea însăşi dintotdeauna de arginţi şi de avuţie mişcătoare şi nemişcătoare). Şi cum au făcut? Păi, ca şi Iuda, fiul lui Simon Iscarioteanul: au zis că ar fi mai bine să ţină ei banii tuturor celorlalţi în punga lor, ca s-o păzească şi să dea din ea şi la săracii pămîntului. Şi aşa au şi făcut: mai întîi, au strîns economiile celor din jur (pentru ca nesăbuiţii aceia să nu le risipească nebuneşte) şi din ele au dat tuturor celor care erau din vreme în vreme prea săraci ca să-şi împlinească patimile şi poftele: ori robi sau slugi de ar fi fost, ori boieri sau împăraţi. Căci tot omul pătimaş are nevoie de bani ca să-şi împlinească pofta numaidecît, fie că e vorba de a cumpăra un pahar de rachiu mai mult, fie un cal, o femeie, o armată, o cetate sau o împărăţie întreagă. Chiar din vremea Mîntuitorului se întîmpla, de pildă, ca Cezarul sau vreun general de la Roma, cheltuind în necurmate orgii toată prada smulsă din provincii, să fie în năprasnică lipsă de bani. Cine să-i dea aşa degrabă? Iuda cel chibzuit! Şi tot aşa, pînă în vremea de azi, Iuda a luat de la şi a împărţit la toată lumea. Dînd o mică dobîndă şi luînd una mare, se înţelege de la sine. Iar cînd datornicul sau ţara datornicului nu a avut să-i plătească, Iuda a fost silit să îl (o) „execute silit” (aşa se zice), adică să-i ia gajul (zălogul, amanetul) pe care acela sau aceea (ţara) a trebuit să-l pună la mijloc pentru a se putea împrumuta. Amanet care poate fi inelul de nuntă, casa ori pămîntul împreună cu toate ale lui: de la ierburi şi dobitoace, pînă la aur şi petrol.\nEi bine, anul acesta se întîmplă că Iuda vrea să strîngă toate datoriile pe care şi păgînii, şi necredincioşii, şi ereticii, şi Creştinii le au (sau li se pare că le au!) la banca lui. Căci punga Iudei s-a golit (aşa zice el). Încît lumea tremură din rărunchi, precum ziceam, căci datoriile (adevărate sau închipuite) au întrecut cu mult prea mult suma banilor care se află pe toată faţa pămîntului. Aceasta e „criza” şi trebuie înţeles (din înseşi spusele lor) că zisa „criză” va hotărî cu adevărat stăpînirea Iudeilor celor necredincioşi în Hristos asupra întregii lumi: asupra pămîntului, subpămîntului, văzduhului şi mării, dimpreună cu tot ce mişcă şi creşte sub soare, şi mai cu osebire asupra oamenilor şi a sufletelor lor. Cu alte cuvinte, este aproape ceasul acela nenădăjduit de nimeni, cînd neamul Iudeilor cel lipsit de împărăţie vreme de atîta amar de ani va ajunge să stăpînească toate neamurile. Ceea ce se va întîmpla negreşit - fie că ne place, fie că nu – pentru păcatele noastre, împlinindu-se astfel proorociile despre împărăţia Antihristului cel mare, care va fi un Evreu din neamul lui Dan. Căci aceasta e marea „republică mondială”, sau „Utopia”, nălucită de umaniştii Renaşterii şi încă de Pithagoras şi Platon. Acum îi zice „Noua Ordine” sau „Statele Unite ale Lumii”, cuvinte reci ce ascund răul omenesc desăvîrşit: împărăţia cea de trei ani şi jumătate a Antihristului, care va fi văzută înainte de a se înstăpîni ca mîntuire de tot răul şi ca un rai pămînesc, dar se va arăta cu adevărat ca o prea-înfricoşată închipuire a iadului.\nNu e loc aici pentru a vorbi despre aceasta în amănunt (poate o vom face data viitoare, urmînd tîlcuirea Sfîntului Andrei al Neochesariei la Cartea Apocalipsei), dar putem desluşi mijlocul prin care Iudeii vor înrobi cît de curînd neamurile (cîte au mai rămas neînrobite cu totul). Ei înşişi ne lămuresc în această privinţă. De pildă, John Adams (1735-1826) zice luminat: „Sînt două metode de a cuceri şi de a înrobi o naţiune. Una este prin sabie. A doua este prin îndatorare.” Acest pas, îndatorarea, s-a făcut, precum ziceam: toţi sîntem datori de mult băncilor lui Iuda, şi Iuda îşi vrea datoria înapoi acum. Dar cum să plăteşti, de vreme ce nu produci nimic de mult, căci doar pentru aceasta te-ai şi îndatorat? Nu altfel decît împrumutîndu-te tot de la Iuda şi amanetînd ce ţi-a mai rămas prin ogradă: pămînt, apă, lemn, piatră. (În ce ne priveşte pe noi, Românii, chiar nu ştiu ce ar mai fi de zălogit!) Iar dacă nu mai ai nimic din acestea, ceva tot ţi-a rămas ca să pui zălog: pe tine însuţi şi pe copiii tăi, care să munciţi de acum numai şi numai pentru Iuda, încercînd să plătiţi o datorie cu neputinţă de plătit, căci neîncetat dobînda curge la dobîndă. Dar, pentru a ne lumina desăvîrşit, să citim mai bine ce scrie unul dintre cei care au pus în lucrare acest meşteşug drăcesc de simplu:\n„Noi, asasinii economici, sîntem de fapt responsabili pentru crearea primului imperiu global. Noi lucrăm în multe moduri diferite, dar probabil cel mai frecvent este să găsim o ţară care are resurse, cum ar fi petrol, şi apoi aranjăm un împrumut uriaş acelei ţări de la Banca Mondială sau de la altă organizaţie de acest tip. Dar banii nu ajung cu adevărat în acea ţară. De fapt, ajung la marile noastre corporaţii pentru a construi proiecte de infrastructură în acea ţară: centrale electrice, parcuri industriale, porturi. Lucruri de care să beneficieze corporaţiile noastre şi cîţiva oameni bogaţi din acea ţară. Dar nu ajută majoritatea oamenilor deloc. Întreaga ţară rămîne cu o datorie foarte mare. Este atît de mare, încît nu pot să o plătească. La un moment dat, noi, asasinii economici, mergem înapoi acolo şi le spunem: Ascultaţi! Aţi pierdut mulţi bani, nu vă puteţi plăti datoriile, aşa că vindeţi petrolul foarte ieftin companiilor noastre petroliere, lăsaţi-ne să construim o bază militară la voi în ţară, trimiteţi trupe şi susţineţi-le pe ale noastre într-un loc cum ar fi... Irak, sau votaţi-ne la următoarele alegeri la ONU! Le cerem să privatizeze compania de electricitate, sistemul de apă şi canalizare şi să le vîndă corporaţiilor din SUA şi altor corporaţii internaţionale. [...] Deci este o adevărată reţea şi este modul tipic de acţiune al FMI şi al Băncii Mondiale. Ei îndatorează o ţară, şi este o datorie atît de mare încît nu pot să o plătească. Apoi, tot ei se oferă să refinanţeze datoria şi aşa trebuie ca ţara să plătească o dobîndă şi mai mare. Apoi ceri acest «quid pro quo» pe care-l numeşti «condiţionalitate» sau «bune relaţii», care înseamnă de fapt că acele ţări trebuie să-şi vîndă resursele - incluzînd multe din seviciile lor sociale, companiile de utilităţi, uneori sistemele lor educaţionale, penale, de asigurări – unor corporaţii străine. Deci este o lovitură dublă, triplă, cvadruplă. [...]\n„Iuda Iscarioteanul era fur şi, avînd punga, lua din ce se punea în ea” (Ioan 12:4-6). La fel cum Rezerva Federală [a Statelor Unite ale Americii] ţine poporul american într-o poziţie de servitute îndatorată, cu datorii perpetue, inflaţie şi dobîndă, Banca Mondială şi FMI îndeplinesc acest lucru la o scară globală. Ideea de bază e simplă: îndatorează o ţară fie prin propria imprudenţă sau prin coruperea conducătorului ţării. Apoi, impune condiţii sau politici de ajustare structurală, care deseori constau în:\n devalorizarea monedei. Cînd se devalorizează moneda, se devalorizează toate lucrurile. Asta face ca resursele indigene să fie disponibile ţărilor prădătoare la o fracţiune din valoarea lor reală. tăieri masive de fonduri pentru programele sociale. Acestea includ adeseori educaţia şi sistemul sanitar, compromiţînd bunăstarea şi integritatea societăţii, lăsînd oamenii vulnerabili exploatării. privatizarea întreprinderilor de Stat, ceea ce înseamnă că sisteme importante social pot fi cumpărate şi reglementate de companii străine pentru profit. apoi, este liberalizarea comerţului sau deschiderea economiei prin scoaterea restricţiilor pentru comerţul extern. Asta permite un număr de manifestaţii economice abuzive, cum ar fi aducerea de către corporaţiile transnaţionale a produselor mai ieftine, subminînd producţia indigenă şi distrugînd economiile locale.”  Citind aceste lămuriri, să ne gîndim la ce se întîmplă în această colonie euro-americană numită convenţional „România” (de fapt, „Romania”, cu prescurtarea ROM). Astfel, înţelegem uşor pe ce s-a întemeiat „belşugul” nostru din anii trecuţi şi mai ales care este scopul enormului împrumut făcut zilele acestea de „poporul Român suveran” (prin „reprezentanţii săi”, fireşte) la marile bănci evreieşti. Iar dacă tot mai avem îndoieli, chiar reprezentanţii aleşi de noi în chip democratic ne spun la ce vor folosi aceşti bani: la refinanţarea băncilor (evreieşti, căci altele nici nu sînt) din România şi la „dezvoltarea proiectelor de infrastructură”, în colaborare cu oarecari trusturi transnaţionale, negreşit. Punct.\n","date":"01-04-2009","img":"","permalink":"https://axaneamului.ro/posts/magazine/axa-ii/14/mina-intinsa-a-iudei-note-la-ultimul-imprumut-al-statului-roman/","series":["AXA ANUL II"],"tags":["Oglinda Vremii"],"title":"Mîna întinsă a Iudei (note la ultimul împrumut al statului(!?) român)"},{"author":"Mihai Andrei Aldea","categories":null,"content":"Ca să ne ferim de pierderea de vreme, pentru a înţelege noul „Cod Penal” am folosit materialele puse la îndemână chiar de Guvern, adică „Expunere de motive – Proiectul Legii privind Codul Penal – forma transmisă Parlamentului.doc” şi respectiv „Proiectul Legii privind Codul Penal – forma transmisă Parlamentului.doc”. Acest lucru ne apără de vorbele în vânt pe care chiar oameni de bună-credinţă le-au purtat de colo-colo, atât în viaţa de toate zilele cât şi pe internet şi pe alte mijloace media.\nFurtul e un fleac, violul e mai puţin ca furtul din vechiul Cod Penal, mii şi mii de infractori vor fi eliberaţi înainte de termen – doar câteva cadouri făcute României de noul Cod Penal.\nArticolele de la 227 la 230 din noul Cod Penal se ocupă de definirea şi pedepsirea furtului. Trebuie să le citeşti de câteva ori ca să îţi crezi ochilor. Deşi este prevăzut în Codul Penal şi, teoretic, este infracţiune, practic prin prevederile articolelor amintite furtul „obişnuit” devine o contravenţie. Desigur, există dosarul penal, cu urmările lui. Dar hoţilor adevăraţi nu le pasă de acest dosar, ci de timpul petrecut în închisoare. Ori acesta este mai mult o vacanţă: între şase luni şi trei ani. De necrezut? Doar o clipă! Pedeapsa este între şase luni şi trei ani sau… amendă! Da, amendă pentru furt, în loc de pedeapsa cu închisoare. Exact ca la actele de contravenţie! Acestea sunt, mai exact, prevederile Articolului 227.\nSă ne gândim o clipă. Să spunem că X este hoţ „de meserie”. De pildă, şutitor de portofele. Dacă are ghinion, se întâmplă să fie prins. Plăteşte o amendă, şi este liber să fure mai departe. Să spunem că, deşi e bun în „meseria” lui, mai este prins odată, destul de repede. Şi că intră la închisoare. Adică ia omul o vacanţă de 3 luni, cel mult un an şi ceva, apoi iese liniştit să-şi vadă mai departe de meserie. Păi şi armata la marină dura un an jumate, aşa că de ce s-ar tulbura hoţul de pedepsele din Codul Penal? Dacă mai punem la socoteală învoirile pe care le poate obţine pe drept şi pe nedrept, în care îşi poate vizita familia şi „înviora” portofelul – pe seama altora, desigur – înţelegem că o asemenea lege este mai mult decât minunată pentru el.\nDe altfel Codul Penal prevede expres că, de pildă, urmărirea penală în cadrul furtului se face doar „la plângerea prealabilă a persoanei vătămate” [Art. 227, (4)]. Şi, desigur, încetează la retragerea plângerii. Şi să vedem câţi îndrăznesc să nu o retragă în cazul în care sunt vizitaţi de prietenii hoţului!\nAcesta este primul context în care cred că trebuie să amintim de firmaţia absolut stupidă a domnului ministru Cătălin Predoiu: „Reprimarea infracţiunilor este obţinută prin prevenţie, depistare rapidă a actelor de infracţionalitate şi prin condamnare rapidă a celor care comit infracţiuni, nu prin pedepse maxime”. O asemenea afirmaţie total iresponsabilă şi desprinsă de realitate este mai mult decât jignitoare. Ori domnul ministru îi crede pe cetăţeni complet proşti, ori el este în această poziţie, cu toată tristeţea spus. Oare domnul ministru nu ştie că România este pe primul loc în U.E. – şi nu numai – la corupţie, lungirea proceselor, cercetare în stare de libertate a infractorilor violenţi, sentinţe absurde, cazuri nerezolvate şi altele asemenea? Oare chiar nu ştie că în România durează peste un an de zile ca cel mai limpede, cel mai simplu caz de crimă să fie soluţionat în instanţă?\nOare nu ştie cât de complicate sunt procedurile pentru o serie întreagă de infracţiuni, de la unele furturi la viol sau crimă? „Prevenţie”? Prin ce mijloace, domnule ministru? Îi declari pe toţi românii „infractori probabili” şi îi pui pe toţi sub urmărire?\nŞi dacă vreunui Tândală cu legitimaţie de agent se pare că acţionează „suspect”, îl saltă „preventiv”? Adică transformăm România într-un stat poliţienesc, o combinaţie halucinantă de comunism şi nazism?\nStaţi! Poate greşesc eu! Poate domnul ministru Cătălin Predoiu chiar gândeşte şi nici nu este corupt. Poate a realizat un sistem de prevenţie minunat, aflat pe undeva prin noul Cod Penal, dar nu l-am văzut eu, ca nespecialist.\nLuăm, prin urmare, chiar justificarea Guvernului: Expunere de motive – Proiectul Legii privind Codul Penal – forma transmisă Parlamentului.doc. Dacă există un sistem de prevenţie, aici îl găsim.\nDeci, dăm căutare pe „sistem de prevenţie”. Nimic. De, nu ne pricepem la termeni juridici ca domnul ministru. Nu-i bai, căutăm „prevenţie”. Ura! Am găsit ceva:\n„Pentru realizarea în condiţii mai bune a prevenţiei generale, în cazul normei de incriminare a luării de mită, s-a prevăzut ca pedeapsă complementară interzicerea exercitării dreptului de a ocupa o funcţie publică sau de a exercita profesia sau activitatea în executarea căreia a săvârşit fapta” (p.54, doc.cit.).\nCitim de mai multe ori, ca să vedem dacă am înţeles bine. Se prevede, ca prevenţie pentru luarea de mită, o pedeapsă complementară. Adică ceva care se dă după comiterea faptei! Adică, avem ca prevenţie, o pedeapsă mai aspră! Citim iar, ca să vedem dacă am înţeles bine. Da, am înţeles bine: prevenţia luării de mită se realizează printr-o pedeapsă mai aspră! Adică exact prin ceea ce domnul ministru Constantin Predoiu spune că nu previne infracţionalitatea!\nÎn faţa unei asemenea contraziceri flagrante suspiciunea de prostie, incompetenţă sau corupţie pe care am exprimat-o asupra domnului ministru ni se pare mai mult decât justificată.\nDar să revenim la căutare. Mai dăm odată căutare pe „prevenţie”. Şi nimic! Nu mai există altă „prevenţie”, în tot documentul! Poate „preventiv”? Ura, am găsit! Există! Apare – o singură dată! – cuvântul „preventiv”. Doar că… se referă la măsurile de siguranţă. Aceste măsuri de siguranţă sunt completări ale pedepesei prin tratament medical, interzicerea exercitării unei funcţii sau unei profesii, confiscarea specială şi extinsă. Ele se aplică după săvârşirea faptei! Deci iarăşi avem „prevenţie” printr-o pedeapsă mai aspră!\nMai rău este că această „prevenţie” exista şi în vechiul Cod Penal! Deci, cu toate că pedepsele au fost scăzute foarte mult, nu s-a realizat nimic, absolut nimic nou, în materie de prevenirea infracţiunilor.\nMai trebuie să demonstrăm, oare, că nici pentru „depistarea rapidă” a celor care comit acte infracţionale şi nici pentru „condamnarea rapidă” nu ne putem face speranţe? Este limpede că afirmaţia halucinantă a domnului ministru Cătălin Predoiu este doar o absurditate ce acoperă adevăratele intenţii din spatele prevederilor uluitoare ale noului Cod Penal.\nUn alt fapt extrem de grav este că, aşa cum era de aşteptat, prevederile mai favorabile ale noii legi au consecinţe asupra condamnărilor deja în executare şi asupra proceselor în curs. Domnul ministru Cătălin Predoiu declara că „doar” 20% dintre condamnările vechi pentru furt erau peste 5 ani; şi făcea această declaraţie ca o susţinere – a se citi pretext – pentru reducerea maximului de 15 ani la mai puţin de jumătate (maximum 7 ani, pentru circumstanţe extrem de grave, ca folosirea de armă şi violare de domiciliu!). Aceasta înseamnă însă că cel puţin un sfert din infractorii deţinuţi acum pentru furt vor fi eliberaţi odată cu votarea de către Parlament a noului Cod Penal! Iar majoritatea celor eliberaţi vor fi chiar cei care au comis acte grave! Mai mult, eliberarea se va produce acum, în timpul provocării unei adânciri a crizei economice declanşată anul trecut. Cine le va da de lucru, domnule ministru Cătălin Predoiu? Cine le va da de lucru preventiv, ca să nu fie nevoiţi să se întoarcă la furat? În vreme ce şomajul creşte tot mai repede – şi se prevăd cote record – va oferi Guvernul de lucru celor proaspăt eliberaţi, oricum confruntaţi cu greutăţile adaptării la o viaţă liberă?\nNu. Ştim că nu le va da de lucru. Ştim.\nŞi înţelegem bine că, urmare a noului Cod Penal, vom avea mii şi mii de hoţi, atât „obişnuiţi” cât şi violenţi, eliberaţi înainte de termen, într-o societate în cădere economică. Desigur, Ministerul de Interne, Penitenciarele, vor economisi ceva bani. Dar cu preţul pe care îl va plăti întreaga societate. Căci trebuie să nu gândeşti pentru a nu înţelege că cei eliberaţi nu vor avea, în cea mai mare parte, nicio alegere în afară de a reveni la faptele pentru care au fost condamnaţi. Iar de acum aceste fapte nu mai sunt sancţionate, decât extrem de uşor! Dezastrul social care urmează este uşor de închipuit, mai ales de cei care au văzut actele de „clemenţă” ale lui Ceauşescu şi urmările lor îngrozitoare pentru oamenii obişnuiţi.\nDar nu numai hoţii vor fi eliberaţi în număr mare… Scăderea de pedepse s-a făcut la toate categoriile. Inclusiv la viol, pedofilie, crimă şamd. Societatea românească trebuie să fie pregătită pentru ca, odată cu noul Cod Penal, să primească o infuzie masivă de eliberaţi. Nu înainte de termen, ci tocmai prin restrângerea termenului. Căci, desigur, noua lege are multă grijă de acest lucru. „Legea penală nu se aplică faptelor săvârşite sub legea veche, dacă nu mai sunt prevăzute de legea nouă” (Art.4), prevedere ce se aplică şi tuturor consecinţelor juridice ale legii vechi. De asemenea, articolele 5 şi 6 au multă grijă ca, pe baza principiului „legii mai favorabile”, să înlăture orice urmări mai aspre ale legii vechi. Desigur, acest principiu juridic, deşi discutabil, este o veche cutumă în jurisprudenţa europeană şi românească, deci aplicarea lui pare firească. Ceea ce este nefirească este inimaginabila scădere a minimelor şi maximelor pedepselor; de aici şi primejdia pe care articolele 4-6 le aduc societăţii româneşti. Ce este de asemenea nefirească este rigurozitatea cu care este urmărită aplicarea lui, în comparaţie cu superficialitatea formulărilor din alte părţi ale noului Cod Penal.\nÎn această ultimă privinţă, a superficialităţii formulării altor părţi ale Codului Penal, dăm ca exemplu Articolul 19, pe care îl reproducem integral:\n(1) Este justificată fapta prevăzută de legea penală săvârşită în legitimă apărare.\n(2) Este în legitimă apărare persoana care săvârşeşte fapta pentru a înlătura un atac material, direct, imediat şi injust, care pune în pericol persoana sa, a altuia, drepturile acestora sau un interes general, dacă apărarea este proporţională cu gravitatea atacului.\n(3) Se prezumă a fi în legitimă apărare, în condiţiile alin. (2), acela care comite fapta pentru a respinge pătrunderea unei persoane într-o locuinţă, fără drept, în timpul nopţii, prin violenţă, viclenie, efracţie sau alte asemenea mijloace.\nDacă citim cu grijă acest articol, vedem că este destinat, voit sau nu, favorizării infractorului. Se prevede că avem legitimă apărare „dacă apărarea este proporţională cu gravitatea atacului”. Afirmaţia ca atare, chiar justificată de dorinţa evitării unor abuzuri, este în sine un abuz grav şi o încălcare flagrantă a drepturilor constituţionale. De ce? Simplu: cine şi cum hotărăşte că apărarea este sau nu proporţională cu gravitatea atacului? Cum poate chiar şi un avocat, un procuror sau judecător să stabilească „gravitatea atacului”, când aceasta nu este definită juridic nicăieri? Şi cum poate un om atacat, să stea să cântărească exact „gravitatea atacului”?\nNu! – va spune domnul ministru. La Art. 26, „Excesul imputabil”, se prevede că „nu este imputabilă fapta prevăzută de legea penală săvârşită de persoana aflată în stare de legitimă apărare, care a depăşit, din cauza tulburării sau temerii, limitele unei apărări proporţionale cu gravitatea atacului”. Şi cum dovedeşti, pe baza căror principii argumentezi că ai depăşit „limitele” (?!?) din cauza “tulburării sau temerii”, şi nu dinadins? Şi, din nou, cine şi cum stabileşte care sunt aceste „limite”?\nLegea este atât de neclară în această privinţă, încât favorizează pe cei obişnuiţi cu specularea lacunelor sistemului juridic – ca, de pildă, recidiviştii – şi dezavantajează net pe omul obişnuit. Egalitatea în faţa legii este anulată prin asemenea dispoziţii, dacă nu explicit, cel puţin implicit. Este mai mult decât uşor, este de-a dreptul firesc să ne închipuim scene în care corupţia ce domneşte în „justiţia” română va transforma infractorii violenţi în „victime” ale celor care s-au apărat.\nÎn vechiul Cod Penal furtul se pedepsea cu 5 până la 15 ani de închisoare. Fapta definită ca viol în noul Cod Penal se pedepseşte cu 3 până la 10 ani, sau 5 până la 12 ani dacă sunt circumstanţe agravante! Deci, violul apare acum mai puţin grav decât furtul din vechiul Cod Penal! Sigur, orice furt este o agresiune. Lovitura primită de cel căruia i-a dispărut portofelul cu pensia ori salariul nu este strict financiară şi nu se limitează la câteva clipe de uimire. De la sentimentul de nesiguranţă la golul de bani ce poate afecta medicaţia şi alimentaţia unei persoane sau unei întregi familii, roadele rele ale furtului sunt nenumărate. Dar nici nu se compară cu cele ale violului! Ca duhovnic, pot să asigur că urmele unui viol nu doar că înnegurează toată viaţa unui om, dar pot fi uneori găsite şi în a doua sau a treia generaţie. Nu doresc să intru în amănunte dureroase. Cred că pentru orice om care nu este ieşit din minţi e limpede că violul e una dintre acele fapte numite mai rele decât moartea. Desigur, nu pentru toate victimele, dar pentru multe, foarte multe dintre ele. Ori a trata o a semenea crimă cu atâta uşurinţă, este monstruos. Şi e bine să amintim că de fapt pedepsele – mai ales pentru vinovaţii din România – sunt de fapt la jumătate. Între 3 şi 10 ani înseamnă de fapt între 1,5 şi 5 ani. Pentru viol! Iar Articolul 216, care defineşte, printre altele, violul, este departe de a fi limpede. Ca să nu lungim prea mult vorba, dăm o singură pildă. La alineatul (2) se prevede că la fel „se sancţionează orice alte acte de penetrare vaginală sau anală comise în condiţiile alin. (1)”. Deci „alte acte de penetrare” orală sunt, după noul Cod Penal, acceptabile! Nu intră la categoria „viol”!\nŞi mai rău stau lucrurile cu incestul. Incestul este legătura trupească între rude apropiate, fie ele de sânge sau prin cuscrie. Dar în „Proiectul Legii privind Codul Penal – forma transmisă Parlamentului.doc” nici nu există termenul de incest. La „măreţul” Articol 216 sunt prevăzute ca circumstanţe (oarecum) agravante pentru viol – deci nu în sine! – cazurile în care victima a suferit vătămări corporale, sau avea sub 15 ani (!), sau a fost comisă în scopul producerii de materiale pornografice, sau a fost comisă de cel care avea victima în pază, îngrijire, ocrotire, etc. sau făptuitorul şi victima sunt rude în linie directă, frate sau soră.\nDomnul ministru Cătălin Predoiu, dând iarăşi dovadă de o ciudată neînţelegere a realităţii, pretinde că prin prevederile noului Cod Penal incestul este condamnat „implicit” (mai ales dacă se face legătura cu prevederile similare de la Art. 217, „Agresiunea sexuală”, Art. 218, „Actul sexual cu un minor”, şi Art. 219, „Coruperea sexuală a minorilor”). Această afirmaţie este o minciună. Că vine din rea intenţie sau incompetenţă, nu ştim. Dar este o minciună.\nLăsăm la o parte pedepsele ruşinos de mici prevăzute atât pentru viol cât şi pentru celelalte infracţiuni din cele patru articole aminitite (216-219). Dar câtă vreme nu există o definire a incestului şi o condamnare expresă a acestuia, faptul că infracţiunile sexuale produse între „rude în linie directă, frate sau soră” sunt condamnate ceva mai sever nu condamnă incestul. Aceste prevederi pot fi uşor interpretate în instanţă ca o condamnare a trădării încrederii, la fel ca în cazul Art. 216, alin. (3), litera a), Art. 217, alin. (2), litera a), Art. 218, alin. (3), Art. 218, alin. (4) lit. b), Art. 219, alin. (2), lit. b). În toate prevederile indicate de noi aici se vorbeşte, de fapt, despre abuz de încredere sau trădarea încrederii. De ce s-ar încadra şi infracţiunile sexuale produse între „rude în linie directă, frate sau soră”, la această categorie? Din patru pricini care juridic vorbind sunt extrem de limpezi. În primul rând, aşa cum am spus, nu există o definire – şi cu atât mai puţin o condamnare – a incestului în sine. Ori, ceea ce legea nu interzice este permis. În al doilea rând, nu există nicio condamnare a relaţiilor sexuale dintre adulţii „rude în linie directă, frate sau soră”. Nu există nicio condamnare a relaţiilor sexuale între minorii „rude în linie directă, frate sau soră”! Şi, în cele din urmă, nu există nicio condamnare a relaţiilor sexuale între rudele colaterale!\nCodul Penal nu are în vedere nicio clipă incestul ca atare Prima consecinţă a acestor prevederi este că, vizând numai rudele directe şi fraţii, dar nu şi pe cele colaterale, ca verii primari, unchii, socrii şamd, Codul Penal nu are în vedere nicio clipă incestul ca atare, ci doar persoanele în care ar trebui să poţi avea cea mai mare încredere. Este vorba de o altă formă a abuzării de încrederea cuiva, nu de o condamnare a relaţiilor sexuale între rude. La această concluzie duce în chip firesc şi lipsa incriminării relaţiilor sexuale între rudele minore sau respectiv majore.\nDar o consecinţă şi mai gravă a acestor prevederi este deschiderea largă a unei portiţe juridice pentru abuzuri inimaginabile. Dacă acest Cod Penal va fi votat, doar de competenţa avocatului va ţine scăparea făptuitorului de viol sau abuz sexual în familie în uriaşa majoritate a cazurilor. De ce? Simplu, pentru că violul fără martori nu poate fi dovedit! Ori există destule cazuri de violuri comise de fraţi şi veri asupra surorilor sau verişoarelor ce nu au putut fi dovedite în instanţă, dar au produs condamnări pe baza incriminării incestului. Însă dacă incestul nu mai este incriminat explicit de lege, adolescenţii cu mintea tulburată de demenţa sexuală a societăţii de astăzi – şi eventual de alţi factori ajutători, ca de pildă alcoolul – vor avea liber la acte sexuale cu rudele apropiate, cu sau fără acord.\nPornografia este o boală ce a căpătat în România aspectul unei molime generalizate, unei plăgi înspăimântătoare Dat fiind că nişte conducători în toate minţile dau legile în funcţie de realităţile sociale concrete, cred că trebuie să amintim aici un aspect care a scăpat realizatorilor noului Cod Penal. Pornografia este o boală ce a căpătat în România aspectul unei molime generalizate, unei plăgi înspăimântătoare. Uriaşa majoritate a utilizatorilor de internet, de la puşti de generală până la parlamentari şi guvernanţi au pe calculatoare, cd-uri şi dvd-uri cu nenumăraţi „giga” de materiale pornografice. Site-urile pornografice sunt la cel mult trei comenzi distanţă de site-urile de desene animate, de jocuri pe calculator şi de majoritatea celorlalte pagini de internet. Numărul copiiilor ce accesează site-uri pornografice este aproape egal cu al celor cu acces pe internet. Dar şi cei care nu au acces la internet primesc, deseori, asemenea materiale de la prieteni „binevoitori”. Dacă mulţi dintre adulţi au cum să îşi descarce, bieţii împătimiţi, tensiunile produse de vizionarea şi ascultarea acestor materiale, lucrurile sunt mai complicate cu puberii şi adolescenţii. Două soluţii „la îndemână” sunt violul şi incestul, mai ales că… incestul şi violul sunt promovate masiv de site-urile porno şi „comunităţile” de împătimiţi de pe internet (şi nu numai). De la „jocuri” pe calculator cu violuri şi maltratări oribile până la filmuleţe şi filme, ba şi desene animate, nenumărate sunt căile prin care nu doar pornografia „comună”, dar mai ales perversiunile cele mai violente şi scârbavnice sunt sistematic promovate. Şi, alături de mereu prezentul viol, incestul este tot mai mult şi mai mult propagat.\nFaţă de aceste realităţi înspăimântătoare, lipsa unei incriminări a incestului înseamnă, realist vorbind, deschiderea largă a porţilor legii pentru violuri şi abuzuri sexuale în familie. Dovedirea lor este aproape imposibilă în majoritatea cazurilor. Până acum exista o singură frână: definirea incestului ca infracţiune. Odată înlăturată…\nO altă consecinţă logică – şi tragică – a ambiguităţii acestor articole, la care se adaugă Art. 181, este încurajarea producerii şi răspândirii de materiale pornografice.\nSă precizăm că violul înfăptuit în scopul producerii de materiale pornografice se sancţionează cu 5 până la 12 ani de închisoare, adică după jumătăţile de măsură de la noi cu 2,5 până la 6 ani de închisoare. Aceasta în condiţiile în care, pe de-o parte, odată puse în circulaţie materialele nu mai pot fi oprite, afectând victima pentru totdeauna, iar pe de altă parte intenţia iniţială de producere a materialelor pornografice este extrem de greu de dovedit. „Onorată instanţă, camera de filmat a fost pornită din greşeală” – va declara orice avocat cu măcar puţin creier. „Procuratura poate dovedi că a existat intenţie? Camera era folosită pentru altfel de scene iar în această împrejurare a funcţionat accidental”. Sau, în altă situaţie, se poate zice „clientul meu nu ştia că prietenul filma său avea de gând să filmeze”. Poate dovedi procuratura că lucrurile stau altfel? Cel mult într-un caz din zece, când se întâmplă ca inculpaţii să se pârască între ei; altfel, nicio şansă. Această ambiguitate se completează, de altfel, cu Art. 372 privind pornografia infantilă, infracţiune sancţionată cu închisoare de la 6 luni la 3 ani (a se citi între 3 şi 18 luni), sau cu 1 până la 5 ani (a se citi între 6 luni şi 2,5 ani) dacă se săvârşeşte prin intermediul mijloacelor informatice. Micimea uluitoare a acestor pedepse trebuie corelată cu uriaşele câştiguri aduse de industria pornografică. Rezultatul? Încurajarea infracţiunilor prin noul Cod Penal.\nProstituţia a devenit legală! Ca o ultimă pildă a faptului că noul Cod Penal încurajează comiterea de infracţiuni, să amintim că prostituţia a devenit legală! Ea nu mai este condamnată nicăieri în proiectul înaintat Parlamentului.\nÎntr-o altă încercare de ameţire a cetăţenilor pe care teoretic îi slujeşte şi de a nega legalizarea prostituţiei, domnul ministru Cătălin Predoiu a declarat că „Legalizarea prostituţiei presupune o lege care să reglementeze această activitate. Noul Cod Penal nu legalizează prostituţia, ci aceasta rămâne în continuare sancţionată contraventional”.\nEste o dublă minciună, indiferent că vine din rea-intenţie sau lipsă de capacitate a domnului ministru de a-şi îndeplini funcţia. Există un principiu juridic de bază, care spune că ceea ce legea nu interzice este permis. Deci, chiar dacă legea nu reglementează creşterea cămilelor în România, aceasta este o activitate legală dacă nu este în mod expres interzisă. În al doilea rând, nu doar că sancţionarea contravenţională se bazează pe o serie de alte acte ce definesc contravenţiile şi care pot foarte uşor fi ocolite. Dar definirea prostituţiei ca infracţiune în vechiul Cod Penal face ca ea să lipsească din lista (listele) de contravenţii, astfel încât ar trebui introdusă după aprobarea noului Cod Penal. Crede cineva că se va face acest lucru? Sincer, nu cred. La corupţia din România şi la dispreţul desăvârşit faţă de cetăţeanul de rând câştigurile aduse de prostituţie vor prima faţă de orice alte criterii. Nici faptul că îngăduirea prostituţiei determină creşterea masivă a cazurilor de viol, jaf, comercializare şi uz de droguri, acte de violenţă, boli cu transmisie sexuală ş.a.m.d., nu va deranja decât pe oamenii de rând.\nCa o ultimă imagine a absurdului ce domneşte în gândirea realizatorilor noului Cod Penal, cităm din Expunere de motive Proiectul Legii privind Codul Penal – forma transmisă Parlamentului, din paragraful 2.88, p. 62:\n„În Capitolul al II - lea, consacrat infracţiunilor contra familiei, au fost incluse, în plus faţă de incriminările existente astăzi, incestul şi o incriminare nouă – împiedicarea accesului la învăţământul general obligatoriu. Aceasta reprezintă o necesitate, în condiţiile creşterii alarmante a ratei abandonului şcolar de către elevi de vârstă tot mai mică. Bineînţeles, textul nu vizează situaţiile în care acest abandon este determinat de o situaţie materială precară, caz în care statul trebuie să intervină prin alte mijloace, ci situaţiile în care părintele acţionează în mod abuziv, retrăgându-l pe minor de la studii sau împiedicându-l să le urmeze, deşi ar fi avut toate condiţiile pentru aceasta.” g\n","date":"01-04-2009","img":"","permalink":"https://axaneamului.ro/posts/magazine/axa-ii/14/noul-cod-penal-bucuria-indracitilor/","series":["AXA ANUL II"],"tags":["Politică"],"title":"Noul Cod Penal – Bucuria îndrăciților"},{"author":"Mugur Vasiliu","categories":null,"content":"Sunt momente în istorie, momente de cumpănă, când cea mai firească metodă de înţelegere a realităţii pare a fi metoda milenaristă; un fel de fatalism îngrozitor, de apocalipsă continuă – ca aşteptare şi ca perioadă premergătoare, imediat premergătoare. Se simte fumul de pucioasă şi dogoarea flăcărilor ce stau să vie. Sfârşitul pare a fi chiar lângă noi – dacă am face reclamă am spune: iadul e lângă tine, pentru că tu meriţi ce-i cel mai bun! Ce e interesant este că această perspectivă – în cea mai mare măsură superstiţioasă – este considerată creştină.\nPrintr-un astfel de moment trecem astăzi. Fractura între dreptcredincioşi şi „conducerea” Bisericii, respectiv Sinodul BOR, devine din ce în ce mai evidentă.\nAtâta timp cât (Sfântul) Sinod al BOR nu-şi mai îndeplineşte funcţia fundamentală, aceea de a fi îndrumător şi pavăză credincioşilor, se pune serios întrebarea dacă Biserica noastră mai are Sinod. Nu este vorba despre o poziţionare corectă sau incorectă din punct de vedere politic. Nu vorbim despre pogorămintele care se fac şi s-au făcut în ultimul veac de către Sinod. Facem vorbire aici despre măsuri şi hotărâri luate de Sinodul BOR, îndreptate împotriva credinţei, împotriva credincioşilor, împotriva lui Hristos.\nDisperarea credincioşilor, privind poziţia Sinodului, este direct proporţională cu zeflemisirea de către sinodali a argumentelor… teologice.\nDar nu este prima oară în istorie când Biserica trece prin astfel de situaţii. Amintiţi-vă că sinoade mincinoase şi stricătoare sau anticreştine au mai fost. Tot în baza hotărârilor unui sinod au fost prigonite icoanele mai bine de un secol. Sfinţi părinţi au fost fie opriţi de la slujire, fie caterisiţi tot prin hotărâri ale sinoadelor mincinoase şi anticreştine.\nÎn tot timpul acesta Biserica nu a avut sinod şi totodată nu a încetat să existe nici o clipă – a trăit prin rugăciunile părinţilor şi a credincioşilor care au ţinut vasul credinţei drept.\nTrebuie să avem mereu în faţă faptul că sinodul nu este infailibil – după cum se poate vedea din istorie.\nSinodul nu este Biserica! Biserica este trupul lui Hristos, iar dacă sinodul alege să devină un departament al statului anticreştin sau o diviziune a unei republici globalizatoare, atee şi comunizantă, el, sinodul, poate deveni şi una şi cealaltă – şi multe altele. Dar în acel moment sinodul încetează de a mai fi sinodul Bisericii. Mai există şi cădere din har!\nLa începutul secolului al XX-lea, un singur episcop a aruncat anatema pe restul sinodului. Doar Gherasim Safirin s-a împotrivit laicizării sinodului de către stat. Restul sinodalilor au acceptat, practic apostaziind. Era un episcop contra restului sinodului. Nici până astăzi anatema nu a fost ridicată – probabil că „s-a uitat”. Şi mai mult, sinodul a înaintat din greşală în greşală – schimbând calendarul, modificând cărţile sfinte, şamd -, până aici, în locul unde pentru el ultimul lucru care contează este mântuirea poporului dreptcredincios. Despre Hristos – nici vorbă! Poate doar formal.\nAşa este clasa politică conducătoare! – aşa este sinodul Bisericii Ortodoxe Române!\nDar nu aşa este Biserica lui Hristos! Teoretic, împreună cu marii rugători – părinţi şi dreptcredincioşi – episcopii sfântului sinod trebuie să ne apropie de mântuire, trebuie să ne apropie de Hristos. Teoretic! Căci, spre deosebire părinţi, episcopii mai au şi sarcina de a relaţiona cu lumea, cu statul, cu Cezarul; în cazul nostru părinţii sinodali au fost traşi cu totul, în „cealaltă parte”: a lumii, a statului… Rămân duhovnicii şi rugătorii – părinţi şi dreptcredincioşi – care îndrumă şi susţin mai departe Biserica.\nSe face o mare greşală văzându-se în sinod ceea ce nu este. Sinodul nu este cap Bisericii – a cărei trup îl formează credincioşii. Capul Bisericii este Însuşi Hristos!\nMai trebuie spus – fireşte, cu fiiască supunere – că sfinţii aceia din icoane, care au diferite obiecte în mâini – suliţe, săbii – au luptat, mare parte dintre ei, în apărarea credinţei lui Hristos, împotriva statului care, de cele mai multe ori împreună cu sinodul momentului, prigoneau pe Însuşi Hristos.\nCu toate că acestea se petreceau demult – tot cu fiiască supunere vă rugăm să observaţi că, dacă ascultaţi cu atenţie, se mai aud încă armele zăngănind – s-ar putea să mai fie nevoie?\nDeci nici poziţia aceasta nu este nouă, decât pentru noi trăitorii în prezentul continuu al istoriei: nouă nu ni s-a mai întâmplat, aproape că nu ne vine să credem că dintr-un sinod de şaizeci de episcopi un singur mitropolit a susţinut şi susţine dreapta credinţă. Restul – cel puţin aşa se minte oficial, „unanimitate”; probabil este un cuvânt pe care nu-l prea înţeleg cei care-l folosesc – sunt lideri religioşi, pentru o populaţie vorbitoare de limba română – nici asta nu se ştie până când!\n","date":"01-04-2009","img":"","permalink":"https://axaneamului.ro/posts/magazine/axa-ii/14/biserica-ortodoxa-romana-a-avea-sau-a-nu-avea-sinod/","series":["AXA ANUL II"],"tags":["Raportul Orbului","Istorie"],"title":"Biserica Ortodoxă Română: A avea sau a nu avea… Sinod"},{"author":"Radu Gyr","categories":null,"content":"Din Urali spre Soare-Apune,\ncum veneau încinşi cu piei,\nparcã fumega din ei\nduhnet de sãlbãticiune.\nBlestemata Miazãnoapte\nse zbârlea pe-obrajii sluţi,\nşi pe cai mãrunţi şi iuţi –\nfoamea stepelor rãscoapte.\nViclenii rãsãritene\nascuţeau ca un tãiş\ngândul galben şi pieziş\nîn ochi mici fãrã sprâncene.\nToatã arşiţa din puste\nşi tot crivãţul turbat.\nNumai ciumã şi bubat,\nnumai viscol de lãcuste.\nBãlţi de moarte sub copite,\nscãri de leşuri sub hanger,\nciurde-mpiedecate-n fier,\nrobii ţãrii cotropite.\nGeamătul cetãţii slabe\nsub prãpãd şi sub mãcel.\nEvul mormãi şi el\nCa un urs supus pe labe.\nÎn biserici şi-n altare\ncaii ronţãiau ovãz –\ncâtã cruce-a stat în vãz\nzãcea ţãndãri sub picioare;\ncât Arhanghel în icoanã\nluminând pe-un zid bãtrân –\npradã ghearei de pãgân,\npentru flãcara duşmanã;\ncâtã Precistã-n vopsele,\ncâtã candelã-n ungher,\nse fãcea spãrturi de cer,\nsfãrâmat argint de stele.\nChipul Domnului pe uliţi,\ndus în urlet şi ocãri,\nîncã surâdea iertãri,\nsfâşiat în vârf de suliţi.\nŞi cum tot gonea prigoana\nprin cetate, pe sub bolţi,\ncrucea nu-şi gãsea vreun colţ,\nvatra nu-şi pãstra icoana.\nTemãtori de buturugã\nşi de gâde fãrã greş\nprunc, muiere sau unchieş\nnu-ndrãzneau sã-nchine rugã.\nNumai temniţele pline\ndin cetatea fãrã rugi,\nfremãtau sub chei, sub drugi,\nca un zumzet de albine.\nJos, în beznele cu gratii,\nruga se fãcea suspin,\niar suspinul –frunţi de crin,\ncãtre poarta Prea Curatei.\nÎn zadar puneau la uşe\nlanţ şi lacãt robilor –\nplânsul nu avea zãvor,\nruga nu ştia cãtuşe.\nDar afar’, cetatea –nfrântã,\nfãrã clopote şi sfinţi,\nnu ştia cã-n nopţi fierbinţi\nrobii temniţelor cântã.\nŞi-au trecut peste cetate\n-bivoli sforãind pe nãri-\nani cu sânge pe spinãri\nşi în coarne cu pãcate.\nPãrea ziua sãptãmânã,\nluna an şi anul veac…\nmolimile fãrã leac\nduceau foametea de mânã.\nPrin clopotniţe-n ruinã\nbufniţe şi lilieci.\nMocneau inimile-n teci,\nsãbii roase de ruginã.\nTot mai copleşiţi creştinii\nşi stãpânii tot mai crunţi.\nTot mai silnice pe frunţi\nşi osândele şi spinii.\nSe gãtea de drum lãstunul\npe-un cer dulce de gustar.\nTârgoveţi cu pas amar\nnu-şi zâmbeau din mers nici unul.\nUliţi vechi, medievale,\nîi vedeau urcând încet.\nUn burete de oţet –\ngândul îmbibat de jale.\nEra ceas de dimineaţã\nde smarald şi de mãrgean.\nŞi deodatã, într-un geam,\ndimineaţa prinde faţã.\nNimeni nu bãgã de seama\ncum, din aur şi topaz,\nraza se fãcea obraz,\nlimpezimile –maramã.\nCerul deveni privire\nşi lumina chip duios –\nMaica Domnului Hristos\npe tulpina ei subţire.\nÎn fereastra sclipitoare –\nchipul Precistei bãlai,\nrupt din fulgere de rai\nşi din viscole de soare.\nŞi cum strãlucea Fecioara,\nnezãritã la-nceput,\nochii ei din geamul mut\nluminarã ulicioara.\nDouã tinere drumeţe\nîi vãzurã chipul sfânt ;\nşi-ntr-un ţipãt lung s-au frânt\ncu minunea ei pe feţe.\nÎn metanie –amândouã-\npãreau creangã de cais,\nlegãnându-se ca-n vis\nde prea multã floare nouã.\nSe-nclinau în rugãciune\nţânci, bãtrâni, bãrbaţi, femei.\nUliţa sorbea scântei\ndin fereastra cu minune.\nDe mulţi ani icoana spartã\nnu lucise pe pereţi.\nCa din somnul altei vieţi\nse scula cetatea moartã.\nDeşteptaţi ca din morminte,\ntoţi nevolnicii de ieri\nînviau îngenuncheri\nstrãlucirii Maicii Sfinte.\nSe-mbulzea cetatea toatã\nca sã-nchine fruntea-n praf.\nParcã foşnet de seraf\nplutea moale peste gloatã.\nPândele de pe creneluri –\nsemn şi tulnic de furtuni.\nAlelei ! Creştini nebuni,\nştreang v-aşteaptã şi mãceluri.\nCnuturi de smintitã hoardã\npeste rugile din drum.\nCaste flãcãri fãrã fum\ntaina nu-nceta sã ardã.\nGeamul spintecat de pietre –\npulbere şi licurici.\nCetele-n genunchi sub bici\nnu urnirã cãtre vetre.\nBeţi de slavã şi mistere\nochii lor privirã-n sus.\nMaica Domnului Iisus\nsta pe-un zid de giuvaere.\nScânteia în zid granitul,\nardea piatra de bazalt.\nEra fruntea-azur înalt,\nera zâmbet infinitul.\nStrigãt sfânt de adorare.\nUrlet de pãgân blestem.\nSteaua de la Betleem\nziua fâlfâia pe zare.\nGloata tot bãtea metanii\ncând în zid bãteau berbeci;\nsub divinul chip de veci\nsângerarã bolovanii.\nMurul se surpa cu vaier,\nspart în chiotul barbar.\nOchi smeriţi cãtarã iar:\nMaica fulgera în aer.\nPeste freamãtul mulţimii,\nîntr-un cearcãn de safir,\nEa lucea ca un potir\nşi zâmbea ca heruvimii.\nPeste haita ticăloasã,\nspumegând uimită-n loc,\nEa-ndulcea cerescul foc\npe-un obraz de chiparoasã.\nAerul în vâlvãtaie\nbarda cum sã-l surpe-n glod ?\nTaina, sus, peste norod,\nCe hanger putea s-o taie ?\nSfânta lin urca în spaţiu\npe-un chilim de aurori.\nCa un vuiet de vâltori,\njos, vuiau îngenunchiaţii.\nDin vecii de ne’nceputuri\naripi verzi dãdeau ocol…\nÎngheţa hangeru-n gol,\ngheara degera pe cnuturi.\nLimba împietrea nãucã\ncu ocara-n vârful ei.\nÎn lumina Precistei\ncãdea ştreang, pica mãciucã.\nNumai gloatele-n extaze,\nsub un viscol de azur,\nse-mbãtau de aur pur,\nde mirezme şi de raze.\nŞi dând sunete minunii,\nclopote pornirã glas.\nCe Arhangheli le-or fi tras ?\nOameni nu trãgeau de funii.\nDe mulţi ani nu mai urcase\nglasul lor în vechiul burg,\nfãrã clopote-n amurg,\nfãrã vechi iconostase.\nŞi-acum sunetul strãluce\nca o ploaie de arginţi,\nîn cetatea fãrã sfinţi,\nîn cetatea fãrã cruce.\nRobii temniţei de piatrã\nle-auzeau prin uşi, prin zid.\nZidul tremura fluid,\nrobii-nchişi vedeau prin piatrã.\nVedeau taine de zãpadã,\nde vãzduh şi de vãpãi.\nLanţuri, paznici şi cãlãi\nnu-i puteau opri sã vadã.\nZidurile-n strãlucire\ncum cutremurau nãluci,\nburgu-ntreg ardea de cruci,\nde icoane şi potire.\nUliţa era mireasmã\nşi cetatea toatã zvon;\norice meterez –amvon,\norice turn –catapeteazmã.\nCe puteri prindeau sã mişte,\nce aeriene mâini,\nporţile cu vechi ţâţâni\nruginite de rãstrişte ?\nCã sãlbaticii de strajã\nle vedeau cum se deschid.\nPe turtitul chip livid\nSe holba mirarea-n groazã.\nDin zbârlitele dihanii\nspaima-ngãlbenea momâi;\nşi din creştet în câlcâi\nle sluţea în pocitanii\nDin cetatea cu lumine,\nhaita da-napoi prin porţi,\ncu ochi mici, cu mâini de morţi,\nîn piei strâmbe de jivine.\nDar cetatea sub minune\nnu privea-napoi nimic.\nPe scãri dulci de borangic,\nea sta sus in rugãciune.\nŞi de sus privea-nainte\nCerul Domnului, rãmas\nca un vechi iconostas\nîn Cetatea Maicei Sfinte.\n","date":"23-05-2008","img":"","permalink":"https://axaneamului.ro/posts/magazine/axa-i/12/balada-cetatii-fara-icoane/","series":["AXA ANUL I"],"tags":["Gyrul","Radu Gyr"],"title":"Balada cetății fără icoane"},{"author":"George Mihalcea","categories":null,"content":"„Comunicare şi ordine pubică” este titlul unei recente apariţii semnate de un reputat specialist în domeniu, Gheorghe Boblea. Apărută la editura “Societatea scriitorilor militari”, lucrarea nu reprezintă prima ieşire în public a autorului despre care, de altfel, nu scriu pentru prima oară, acesta fiind unul dintre lucrurile pentru care domnia sa mă numără printre prieteni. Dincolo de natura relaţiilor noastre (ne întâlnim deseori şi nu numai din motive profesionale), trebuie să remarc din start cel puţin două aspecte: mai întâi, că Gheorghe Boblea îşi confirmă, şi de această dată, excelenta calitate de specialist în relaţiile publice, iar mai pe urmă, că editura la care şi-a publicat cartea menţine, la rândul său, criteriile de selecţie a autorilor pe care îi promovează. Acestea fiind spuse, nu ne mai rămâne decât să aşternem şi cele cuvenite pentru ca eventualul cititor să înţeleagă de ce am ales această carte pentru rubrica pe care am consacrat-o lucrărilor pe care le considerăm demne de luat în seamă.\nGheorghe Boblea, colonel de jandarmi în rezervă, a fost, vreme îndelungată, şef al unor structuri de relaţii publice din Ministerul Internelor şi Reformei Administrative, ultimii ani de carieră militară găsindu-l în postura de decident principal al Direcţiei de resort a amintitei instituţii. Eficienţa sa, recunoscută de mulţi, a contat prea puţin în ochii unui fost ministru decis să-l înlocuiască, abuziv, cu un personaj piţifelnic, scos din pălăria unui prestidigitator politic ieftin (este vorba despre acelaşi demnitar obez şi la cutia craniană şi la trup, dar altfel un perfect demagog). Nu a existat, atunci, nici măcar grija ca despărţirea să fie elegantă, dar Gheorghe Boblea nu este primul caz, şi nici ultimul. Spre deosebire de alţii, el nu s-a dat la fund, ci a rămas un om activ, un luptător pentru principile sale, prezent în presa scrisă, dar şi prin lucrări cu o ţinută ştiinţifică demnă de luat în seamă. Cartea de faţă constituie, de fapt, o sinteză de peste 560 de pagini a unei teze de doctorat aşteptat, justificat, de prea multă vreme. Specialiştii în relaţii publice, dar şi studenţii mai multor genuri de facultăţi, ca şi decidenţii din varii sisteme economice, sociale sau politice, au mult de învăţat, Gheorghe Boblea fiind, indiscutabil, unul dintre nu foarte mulţii oameni care cunosc în profunzime domeniul acesta atât de rarefiat, deşi destui se dau de specialişti pe plaiurile noastre dâmboviţene. Referirile la ordinea publică nu trebuie să ne înşele. Principiile ştiinţifice susţinite de autor, pot fi aplicate în orice structură care se respectă şi nu face abstracţie de necesitatea comunicării. În acest sens, cuprinsul cărţii vorbeşte de la sine. După necesarul recurs la istorie, cu fireştile trimiteri la prezent, Gheorghe Boblea abordează cu un pronunţat spirit practic problematica atât de sensibilă a imaginii instituţiilor, prin prisma tendinţelor cele mai noi, disecând cu mare precizie modul de gestionare a comunicării de către sistemele organizaţionale. Demnă de reţinut este, printre altele, tratarea crizelor, conceptul conţinându-le pe cele organizaţionale, de comunicare, mediatice şi de imagine, fiecare în parte fiind analizată în profunzime. Nu este lăsată de o parte nici problema mesajelor, inclusive a celor subliminale. Foarte desele referiri la mass media sunt cât se poate de normale, având în vedere rolul imans al acestora în formarea imaginii publice a sistemelor instituţionale de pe întreaga scală socială. Analiza tendinţelor şi orientărilor privind relaţiile publice nu lipseşte nici ea, încheind cartea la un nivel foarte ridicat. Am trecut, desigur, din motive de spaţiu editorial, peste foarte multe din aspectele valorice ale cărţii lui Gheorghe Boblea. Rămâne ca Măria sa, Cititorul, să se convingă de adevărul pe deplin acoperit al afirmaţiilor noastre. Noi suntem, deja, mai mult decât convinşi că ne confruntăm cu o carte necesară.\n","date":"23-05-2008","img":"https://axaneamului.ro/posts/magazine/axa-i/12/o-carte-necesara/images/0.jpg","permalink":"https://axaneamului.ro/posts/magazine/axa-i/12/o-carte-necesara/","series":["AXA ANUL I"],"tags":null,"title":"O carte necesară"},{"author":"Florin Stuparu","categories":null,"content":"Proorocia Domnului despre nimicirea celei de-a doua biserici a Legii celei Vechi Una dintre ultimele proorocii ale Mîntuitorului Hristos este aceea privitoare la biserica Legii celei Vechi, zisul „templu al lui Solomon”, proorocie care zice aşa:\n„Ierusalime, Ierusalime, care-i omori pe prooroci şi-i ucizi cu pietre pe cei trimişi la tine; de cîte ori am voit să-i adun pe fii tăi, după cum adună pasărea puii săi sub aripi, dar nu aţi voit! Iată casa voastră vi se lasă pustie, căci vă zic vouă: De acum nu Mă veţi mai vedea pînă cînd nu veţi zice: Binecuvîntat este Cel ce vine întru numele Domnului!” (Matei 23:37-39).\nStihuri pe marginea cărora Sfnţitul Teofilact al Bulgariei (veacul al 10-lea) zice aşa:\n„De două ori rosteşte Domnul numele Ierusalimului, chemîndu-l cu durere şi cu milă. Căci grăieşte ca şi către o femeie iubită cu înfocare, dar care l-a defăimat pe cel care a iubit-o, vrînd să aducă asupră-i chinul. Şi Hristos învinuieşte Ierusalimul ca pe un ucigaş, zicîndu-i că, de multe ori vrînd El să-l miluiască, acesta nu a vrut. Ci – supunîndu-se mai vîrtos diavolului, care îl risipeşte şi îl depărtează pe el de la Adevărul ce are puterea de a uni – nu L-a primit pe Însuşi Domnul, Cel care îl adună. Căci nimic nu risipeşte şi nu desparte mai mult de Dumnezeu decît păcatul, după cum nimic nu adună către Dumnezeu decît buna cunoştinţă. Şi, arătîndu-Şi dragostea, pune înaintea lor pilda păsării şi zice mai apoi: De aceea, pentru că nu Mă voiţi, las casa voastră pustie. De aici, să înţelegem că pentru noi locuieşte Dumnezeu în biserică, iar cînd noi sîntem deznădăjduiţi, atunci şi bisericile sînt părăsite de Dînsul.\nDe acum, nu Mă veţi mai vedea pînă la a doua venire! – zice Domnul, căci atunci chiar fără voie se vor închina Lui şi vor zice: «Bine este cuvîntat Cel ce vine întru numele Domnului!» Iar «de acum» înseamnă «după ce Mă veţi răstigni», iar nu ceasul acela în care vorbea. Căci Iudeii L-au mai văzut după aceea de multe ori, dar după ce L-au răstignit nu L-au mai văzut, nici nu-L vor mai vedea pînă la venirea Sa de a doua” (în tîlcuirea evangheliei după Matei).\n„«Iată se lasă casa voastră pustie!» – zice şi Sfîntul Ioan Hrisostomul – adică «lipsită de ajutorul Meu». Deci Hristos a fost acela Care şi mai înainte era în fruntea Ierusalimitenilor: El i-a ţinut, El le-a purtat de grijă; deci Hristos a fost Acela care i-a învăţat totdeauna. Acum le pune înaintea ochilor o pedeapsă de care s-au temut totdeauna nespus de mult, iar pedeapsa aceasta este pieirea desăvîrşită a statului iudeu” (în omiliile la Matei).\nŞi Matei urmează:\n„Şi, ieşind din biserică, Iisus S-a dus şi s-au apropiat de El ucenicii Lui, ca să-I arate clădirile bisericii. Iar El, răspunzînd, le-a zis: «Vedeţi toate acestea? Adevărat grăiesc vouă: Nu va rămîne aici piatră pe piatră care să nu se risipească»” (Matei 24:1, 2).\n„Ieşind din biserică – zice Sfinţitul Teofilact – a arătat că va pleca de la Iudei. Şi, precum a zis că: «se va lăsa casa voastră pustie» (Matei 23:38), aşa şi face cu adevărat. Şi le spune dinainte ucenicilor despre dărîmarea bisericii, pentru că-i vedea pe ei cugetînd cele pămînteşti, uimindu-se de frumuseţea zidurilor şi parcă întristîndu-se că se va lăsa pustie o zidire atît de minunată. Şi-i îndepărtează pe ei spre a nu se pironi la cele pămînteşti şi-i trimite la Ierusalimul cel ceresc, zicînd că aici (în Ierusalimul cel de jos) nu va rămîne piatră peste piatră. Iar prin zicerea «nu va rămîne aici piatră pe piatră care să nu se risipească», Domnul face înainte-vestirea dărîmării Ierusalimului, lucru care mai apoi s-a şi împlinit” (la fel). „Şi zic unii că au rămas multe rămăşiţe din vechea cetate a Ierusalimului şi aşa se ispitesc să-L arate mincinospe Hristos, dar nu este aşa. Căci – măcar de ar fi şi rămas oarecare rămăşiţe, lucru care nu este adevărat – însă pînă la sfîrşitul cel de obşte nu va rămîne piatră pe piatră. Însă istoriile spun că împăratul Adrian a pus să fe dărîmate cu totul cetatea şi biserica chiar din temelii, iar apoi să fe arat locul, încît şi aceasta s-a plinit, că nici piatră pe piatră n-a rămas” (Sfnţitul Teoflact, în tîlcuirea la Marcu).\nŞi – tîlcuind acelaşi loc de la Luca – acelaşi Teofilact zice: „Cu cuviinţă prooroceşte acum Domnul pentru Ierusalim, fiindcă era aproape de a Se răstigni degrabă, ca să le avem şi pe acestea spre mare dovedire cum că El este Dumnezeu adevărat. Drept aceea – lăudînd oarecare zidirile bisericii şi podoabele (şi socotesc că ziceau despre lucrurile acelea strunjite şi săpate, precum finicii şi serafimii, căci pe acestea poate le numeau «podoabe») – Domnul nu poartă grijă de nici una din acestea, ci spune mai înainte risipirea lor. Iar ei au socotit că El zice pentru sfîrşitul cel de obşte, măcar că zicea pentru robia Ierusalimului ce s-a făcut de către Romani” (în tîlcuirea la Luca).\nAşa a fost! Căci Romanii asediază şi nimicesc Ierusalimul prin Titus1, la anul 70 după naşterea Domnului Hristos. Atunci, biserica Iudeilor a fost dărîmată, sinedriul s-a desfinţat, preoţii au fost ucişi şi slujirea Legii Vechi a încetat.2 Căci, într-adevăr, ce rost ar mai fi avut slujirea acesteia, de vreme ce Însuşi Dumnezeu-Cuvîntul, Cel care o aşezase prin Moisi, Se întrupase şi întemeiase Aşezămîntul cel nou şi Biserica cea nouă a credincioşilor Săi? Apoi, în anul 132, Ierusalimul a fost asediat şi nimicit din nou de către Romani, sub împăratul Adrian.\nPentru a înţelege că biserica cea veche şi rînduielile ei au avut întemeiere şi rost doar pînă la întruparea Dumnezeu-Cuvîntului, să ne amintim istoria zisului „templu”3 din Ierusalim.\nBiserica lui Solomon Solomon a fost al patrulea fiu al lui David, din femeia lui Urie, Vatşeva; ultimul împărat al statului unitar evreiesc, între 970-930. Din insuflare dumnezeiască, el zideşte casa lui Dumnezeu dorită de tatăl său David, care fusese împiedicat să o ridice el însuşi, fiindcă era om războinic şi vărsase mult sînge.\nŞi după aceasta însă, Iudeii au urmat obiceiului lor de a-L lăsa deoparte pe Dumnezeul cel adevărat şi a se închina dumnezeilor cei mincinoşi ai păgînilor, precum făcuseră şi înainte. Dacă citim cărţile Cronicilor şi ale Împăraţilor, vedem că toată istoria norodului ales de Dumnezeu Lui-Şi a fost o luptă pentru păstrarea Legii date de Dumnezeu prin Moisi, pe care Israil a lăsat-o în nenumărate rînduri, primind rătăcirea închinării la idolii neamurilor vecine, adică la feţele înşelătoare ale satanei şi ale dracilor lui. Astfel, Evreii şi-au făcut în pustie idol încornorat, urmînd pilda Egiptenilor ce se închinau la boul Apis. Tot aşa, împăratul Ahav (cel care l-a prigonit pe Ilie) a făcut hatîr socrului său Ioval, împăratul Tirilor şi al Sidonienilor, şi a ridicat capişte zeului Baal şi prooroci ai acestuia, în Samaria. Însuşi Solomon a îngăduit ridicarea de capişti idoleşti, făcînd hatîr numeroaselor sale femei păgîne. Din vreme în vreme, se ridica în Israil cîte un bărbat iubitor de Dumnezeu – preot, împărat sau prooroc – care dărîma capiştile şi aducea norodul la dreapta credinţă. Aşa a fost chiar Moisi, aşa Fineas, aşa marele prooroc Ilie; aşa a fost Iezechia, apoi Ezdra, Neemia, şi toţi ceilalţi conducători evlavioşi, prin care neamul lui Israil s-a întors la Dumnezeu şi s-a izbăvit de la desăvîrşita nimicire. Aşa au fost, în timpul lui Antioh Epifanie, Macaveii. Oricum, pentru fărădelegile norodului şi ale împăraţilor, Dumnezeul a toată lumea i-a pedepsit pe Iudei prin împăratul Babilonian Navuhodonosor, care a dus norodul lui Israil în robia de 70 de ani. În 597, Navuhodonosor a cucerit Ierusalimul şi l-a strămutat pe împăratul Ioiachim împreună cu curtea sa, cu meşteşugarii şi cu ostaşii. Urmaşul acestuia, Sedechia, se răzvrăteşte, şi în 587 Ierusalimul e iarăşi cucerit şi jefuit, biserica lui Solomon e dărîmată şi sînt strămutaţi alţi Iudei. Apoi, în 582, urmează o nouă strămutare, după răscoala în care a fost ucis guvernatorul Godolia. Astfel, s-au împlinit cele proorocite încă de David, care zice:\n„Tu ai lepădat, şi ai defăimat, zăbovit-ai pe unsul Tău, surpat-ai aşezămîntul robului Tău, spurcat-ai în pămînt sfnţenia lui. Surpat-ai toate gardurile lui, pus-ai tăriilor lui frică. Jefuitu-l-au pe el toţi cei ce treceau pe cale, făcutu-s-a ocară vecinilor săi. Înălţat-ai dreapta celor ce îl necăjesc pe dînsul, veselit-ai pe toţi vrăjmaşii lui. Întors-ai ajutorul sabiei lui, şi nu l-ai apărat pe el în război. Stricatu-l-ai din curăţenia lui” (Psalmul 88:38-44).\nStihuri pe care Fericitul Teodorit al Chirului le tîlcuieşte aşa: „«Iar Tu ai lepădat, şi ai defăimat, zăbovit-ai pe unsul Tău, surpat-ai aşezămîntul robului Tău,» Iar Tu […] i-ai lepădat pe strănepoţii lui David, şi i-ai arătat netrebnici, şi în robie i-ai vîndut, şi împărăţia acestuia (a lui David) ai încetat-o şi tocmelile făcute cu robul Tău le-ai risipit. Căci «uns» îl numeşte aici pe împărat, şi doi strănepoţi ai lui David s-au dus robiţi: Iehonia şi Sedechia, la aceştia încetînd împărăţia lui David. Căci Zorobabel, cel ce a stăpînit după întoarcerea din robie, era demagog (adică povăţuitor de norod), iar nu împărat.\n«spurcat-ai în pămînt sfinţenia lui.» «Sfinţenie» numeşte biserica pe care voia să o zidească David, dar a zidit-o Solomon, după David. Aceasta zice că s-a spurcat de năvălirea Babilonienilor şi s-a făcut asemenea cu iarba ce înfloreşte: căci, după ce s-a surpat, s-a prefăcut în ţărînă.\n«Surpat-ai toate gardurile lui» De toată întemeierea l-ai dezgolit pe dînsul.\n«pus-ai tăriilor lui frică.» Pentru că, bizuindu-se pe ogrăzile cetăţilor de demult, a căzut din bizuire şi este înfăşurat cu frica.\n«Jefuitu-l-au pe el toţi cei ce treceau pe cale,» Moavitenii, şi Amonitenii, cei de altă seminţie, Idumeii şi Sirienii, Asirienii, Babilonienii.\n«făcutu-s-a ocară vecinilor săi.» De rîs şi de ocară s-au făcut vecinilor de prin prejurul hotarului lor.\n«Înălţat-ai dreapta celor ce îl necăjesc pe dînsul,» Pe neprietenii lui i-ai arătat mai tari decît dînsul.\n«veselit-ai pe toţi vrăjmaşii lui.» L-ai făcut de batjocură vrăjmaşilor lui.\n«Întors-ai ajutorul sabiei lui, şi nu l-ai apărat pe el în război.» Netrebnice i s-au făcut lui armele după ce s-a dezgolit de a Ta purtare de grijă.\n«Stricatu-l-ai din curăţenia lui,» Iar Simmah, aşa: «Încetat-ai curăţirea lui.» Căci nu poate să se mai curăţească cu stropirile împrejur, robit find şi petrecînd departe de biserica Ta” (în tîlcuirea psalmilor).\nA doua biserică Puţini dintre cei robiţi în Babilon aveau să se întoarcă la Ierusalim, mai întîi cu Zorobabel şi apoi cu Ezdra. Cel dintîi era un prinţ Iudeu născut în Babilon, primul între cele 12 călăuze care au adus la Ierusalim o caravană de strămutaţi, între 538 şi 522. Împreună cu Marele Preot Iosua reia lucrările (începute de Şesbazar în 537) pentru refacerea Bisericii, care se deschide în 515 (vezi 1 Ezdra, 2:1, 3:2,8, 4:2,3, 5:2). Iar Ezdra a fost preotul şi cărturarul care i-a învăţat din nou Legea pe fiii lui Israil întorşi la Ierusalim, căci aceştia o uitaseră şi se povăţuiau după eresuri păgîneşti.\nDar Iudeii nu s-au înţelepţit nici după acea cumplită bătaie dumnezeiască a robiei babiloniene, ci fărădelegile lor au urmat mai departe, pînă la cea din urmă, adică pînă la uciderea Domnului, Care pentru ei Se întrupase înainte de toate. De ce au făcut aceasta? Pentru că nu doreau schimbarea lumii acesteia căzute din pricina păcatului, pentru că nu doreau petrecerea în împărăţia cea veşnică a lui Dumnezeu. De ce? Pentru că se temeau de judecata obştească de la sfîrşitul veacului. De ce? Pentru că îşi doreau stăpînirea întregului pămînt. Şi cei mai mulţi dintre ei au urmat să judece aşa şi după înălţarea Domnului şi întemeierea Bisericii Sale. Iar răsplata binemeritată a fost nimicirea desăvîrşită de către Romani a Ierusalimului şi a bisericii rezidite a lui Solomon, împreună cu robirea tuturor Iudeilor, după cum am spus.\nÎntîiul neam ales şi Antihristul Deşi L-au avut de la bun început ca povăţuitor pe Însuşi Dumnezeu, în chip nemijlocit, Iudeii au dorit dintotdeauna să fie povăţuiţi nu de Dumnezeu, şi cu atît mai puţin de Dumnezeu-Omul Hristos, ci de un om-dumnezeu, de un împărat pămîntesc atot-puternic, sub al cărui sceptru ei ar urma să întemeieze (şi, mai tîrziu, să reîntemeieze) o împărăţie pămîntească a lui David şi să stăpînească lumea. De aceea „L-au ucis [pe Hristos-Dumnezeu] din mînie şi dezamăgire, căci El propovăduia ca să audă toţi: «Împărăţia Mea nu e din lumea aceasta!» (Ioan 18:36). Hristos nu S-a învoit să fe împărat pămîntesc, cum ar fi vrut Satana (Matei 4:8-9)4 şi cum ar fi vrut Iudeii. Aceasta era destul ca să umple inima lor de ură şi mîinile lor de unelte ucigătoare. De atunci, ei îl aşteaptă pe «Mesia» al lor, aşadar un împărat a toată lumea, care este însuşi Antihrist [cel mare], căruia îi pregătesc drumul. […] Din clipa în care Evreii, care-L aşteptau pe Mesia, L-au răstignit pe Dumnezeu-Omul Hristos, a început numărătoarea inversă pentru venirea lui Antihrist” (DIM).5 Şi cine este el? Este acela despre care Hristos a spus: „Eu am venit în numele Tatălui Meu, şi voi nu Mă primiţi; dacă va veni altul în numele său, pe acela îl veţi primi” (Ioan 5:43).6\nTotodată, Antihristul este „hristosul” aşteptat şi de noul „Creştinism” hiliast (sau „milenarist”, erezie iudaică despre care vom vorbi mai jos). Acesta e cel în care Iudeii şi toţi cei lepădaţi de la credinţă (dar şi păgînii) îşi pun nădejdea că va împărăţi în această lume „o mie de ani”, făcînd din acest pămînt al patimilor, al suferinţei şi al fărădelegii, stăpînit de diavolul7, un „rai” în care toţi să poată trăi în păcat mai departe, netemători de marea judecată ce va fi, la care nimeni nu vrea să se înfăţişeze (şi pe bună dreptate, conştiinţa spunînd fiecăruia că va fi osîndit).\nŞi cine va fi Antihristul cel mare? Un Evreu din neamul lui Dan8, pe care Evreii îl vor încorona ca împărat a toată lumea într-o nouă „biserică a lui Solomon” din Ierusalim, după cum arată Pavel: „(…) potrivnicul9, care se va înălţa mai presus de tot ce se zice sau se cinsteşte ca Dumnezeu, încît să şadă el în biserica lui Dumnezeu10 ca Dumnezeu, arătîndu-se pe sine-şi că este Dumnezeu” (2 Tesaloniceni 2:4).\nŞi cînd va fi aceasta? Atunci cînd se va împlini proorocia de la Luca: „Şi [Iudeii] vor cădea de ascuţişul sabiei, şi vor fi duşi robi în toate «neamurile», pînă ce se vor împlini vremurile «neamurilor»11” (Luca 21:24). Ei bine, a trecut aproape o jumătate de veac de cînd s-au împlinit vremurile „neamurilor”, adică stăpînirea lumii (deci şi a Palestinei) de către ne-Evrei, precum şi robia şi surghiunirea Evreilor de către aceia! Fiindcă, pe 29 noiembrie 1947, Adunarea Generală a O.N.U. a adoptat rezoluţia întemeierii unui stat evreiesc independent în Palestina. Şi asta cînd? La vremea proorocită de către sfinţii lui Dumnezeu. Căci să citim ce zicea Sfîntul Andrei cel Nebun pentru Hristos încă în urmă cu o mie de ani:\n„Sfîrşitul lumii find aproape, după împlinirea vremurilor tuturor «neamurilor» care au împărăţit la rîndul lor în osebite vremuri, va ridica Dumnezeu şi sceptrul Israiliţilor, ca să împărăţească prin Antihrist în al şaptelea veac spre al optulea, pentru care a mărturisit Proorocul Isaia, zicînd că va ridica Dumnezeu semn pentru plinirea «neamurilor», care au stăpînit oile cele risipite ale lui Israil printre neamuri, şi va aduna Israilul cel risipit în sfînta cetate a Ierusalimului. Şi va fi atunci Israil ca şi cînd a ieşit din Egipt, precum mărturiseşte şi Sfîntul Apostol Pavel, care zice: «Cînd se vor împlini vremurile «neamurilor», atunci se va mîntui tot Israilul» (Evrei 11:26). Aşadar, îi va aduna pe toţi în cetatea Ierusalimului, pe care o va da lor, ca să nu mai zică: «Dacă ar fi voit Dumnezeu să ne miluiască pe noi, ne-ar fi dat iarăşi locurile noastre, şi era să credem în Hristos.»” Deci Dumnezeu a îngăduit întoarcerea Iudeilor la Ierusalim ca să se arate că şi aşa puţini vor crede într-Însul, acea «rămăşiţă» de care era vorba în tîlcuire. Sau – cum zice Dimitriu Scartsiuni – „Dumnezeu a lăsat ca să vină Antihrist pentru nepocăinţa lepădării de credinţă a oamenilor. Deoarece Antihrist «în cei pierduţi se întăreşte» (Sfîntul Ioan Gură de Aur), aşadar în necredincioşii nepocăiţi. Aceşti împietriţi la inimă – fie că vine, fie că nu vine Antihrist – nu vor să creadă în Hristos şi să se mîntuiască, fiindcă nu au dragoste.\nAmăgitorul va veni ca să vădească necredinţa şi nepocăinţa celor care-L tăgăduiesc pe Hristos. Dar în primul rînd îi va stăpîni pe Iudeii care au întrecut în necredinţă toate neamurile. Aceştia, care continuă să-L răstignească pe Iisus, pregătesc calea şi tronul lui Antihrist. Cinstea pe care Iudeii i-o vor da lui Antihrist va constitui «plata nerecunoştinţei acestora» (Sfîntul Ioan Gură de Aur), fiindcă au cinstit minciuna în locul Adevărului, întunericul în locul Luminii, pe Antihrist, iar nu pe Hristos” (DIM).\nTemplul Iudeilor celor necredincioşi de la Ierusalim Acelaşi Dimitriu Scartsiuni urmează: „Înfiinţarea statului evreu e un fapt nemaivăzut şi arată să s-au împlinit vremurile «neamurilor»” (DIM). Şi: „Era cu neputinţă ca să se arate Antihrist înainte de a se retrage puterea care stăpînea pămîntul lui Israil şi înaintea celui care-l oprea, aşadar pînă ce purtătorul puterii nu părăsea Ierusalimul. Din 1948 însă, Evreii au înfiinţat statul Israil, pe pămîntul străbun, şi cel care stăpînea a eliberat Ierusalimul. Teritoriul este liber13 şi nu numai liber, ci este pregătit intens de Evrei, care-l aşteaptă cu nerăbdare pe Antihrist. Ba mai mult, au adunat materiale pentru reconstruirea templului, încît să aşeze pe «cel fără de lege» în mijlocul lui. Pentru aceasta şi învingătorul războiului de 6 zile împotriva Palestinienilor, din 1967, arhirabinul armatei israeliene, Shlomo Goren, a spus: «Am pus stăpînire pe cetatea lui Dumnezeu, intrăm în epoca mesianică a poporului evreu şi făgăduiesc lumii creştine că vom avea grijă să facem ceea ce sîntem datori»” (DIM).\nÎntr-adevăr, se zice că, încă din anii ‘70 ai veacului trecut, în Statele Unite s-au tăiat blocurile de piatră pentru rezidirea templului. Nu ştim dacă zvonurile acestea sînt adevărate, dar în 1982, în timpul luptelor din Liban, armata israeliană a pus mîna pe o mare cantitate de lemn din vestitul cedru libanez, pe care l-a pus la păstrare pentru construcţia celei de a treia biserici evreieşti. Apoi, în 1998, o grupare numită „Te Temple Mount Faithful”, urmărea să aşeze piatra de întemeiere a templului, un bloc de marmură de 4,6 tone, pe locul unde se crede că ar fi fost biserica lui Solomon. De asemenea, Te Temple Institute a început să lucreze vasele de slujbă şi veşmintele arhiereşti şi preoţeşti.\n(va urma)\n 1 Titus Flavius Vespasianus, împărat Roman între anii 79-81. Fiul şi urmaşul tatălui său cu acelaşi nume. În vremea domniei tatălui său, a condus armata romană care a nimicit Ierusalimul.\n2 Precum mărturiseşte Iosif Flaviu-Iudeul, în Istoria războiului Iudeilor împotriva Romanilor.\n3Temple au avut păgînii cei vechi; Solomon a zidit la Ierusalim biserica lui Dumnezeu.\n4 „Din nou diavolul L-a dus pe un munte foarte înalt şi I-a arătat toate împărăţiile lumii şi slava lor. Şi I-a zis Lui: «Acestea toate Ţi le voi da Ţie, dacă vei cădea înaintea mea şi Te vei închina mie.»”\n5 Dimitriu Scartsiuni, Profeţii despre Antihrist, Atena, 1991\n6 Trebuie amintit că, pînă la pogorîrea Sfîntului Duh, înşişi ucenicii L-au asemuit pe Hristos cu Antihristul, întrebîndu-L: „Doamne, oare în anul acesta vei aşeza Tu la loc împărăţia lui Israil?” (Faptele Apostolilor 1:6). Loc pe care Teoflact, în urma Hrisostomului, îl tîlcuieşte aşa:\n„[Ucenicii] doreau să se izbăvească de cele grele, nevoind să se arunce iarăşi întru cele mai de pe urmă primejdii. Şi nu L-au întrebat cînd, ci: «Oare în anul acesta vei aşeza împărăţia lui Israil?», adică: Acum? – aşa de mult doreau ziua aceea. Iar mie mi se pare că nici atunci nu înţelegeau încă arătat ce împărăţie era aceea, căci încă nu îi învăţase Duhul. Şi nu au zis: Cînd va fi? – ci: Oare o vei aşeza? - ca şi cum ar fi fost căzută.” Căci, într-adevăr, Israiliţii erau de multă vreme sub stăpînirea romană, pe care chiar au încercat să o înlăture, pînă cînd Vespasian i-a nimicit cu desăvîrşire.\n7 „«stăpînitorul lumii acesteia» (Ioan 14:30) – adică diavolul. Dar «stăpînitor al lumii» să-l înţelegi pe el nu al zidirii, ci al norodului celui fără de socoteală, care cugetă cele ale lumii. Fiindcă [diavolul] nu stăpîneşte cerul şi pămîntul, căci pe toate le-ar fi răsturnat şi le-ar fi tulburat, ci pe cei ce singuri se dau lui. Pentru aceasta se numeşte şi «stăpînitor al întunericului», iar prin «întuneric» să înţelegi lucrurile cele rele” (Sfinţitul Teofilact, în tîlcuirea la Ioan).\n8 Precum zice Sfîntul Andrei al Neochesariei în tîlcuirea la Cartea Apocalipsei.\n9 „Dar cine este acesta? Oare Satana? Ba! – ci este un om care va fi îmbrăcat cu toată lucrarea Satanei” (Sfinţitul Teofilact). Iar Teodorit zice aşa: „L-a numit «omul păcatului» findcă va fi om cu frea, primind însă întru sine toată lucrarea diavolului.” Şi, mai jos, zice: „Căci vrăjmaşul diavol va urmări firea oamenilor, adică înomenirea Mîntuitorului nostru Dumnezeu. Şi, precum Mîntuitorul a lucrat mîntuirea noastră luînd firea omenească, tot aşa acela, alegînd un om puternic va primi toată lucrarea lui, prin acela se va ispiti să-i amăgească pe toţi oamenii, numindu-se pe sine «Hristos» şi «Dumnezeu» şi vădind minciuna celor ce se numesc «dumnezei», minciună pe care el o întărea în vremile trecute.”\n10 În tîlcuirea la Cartea Apocalipsei, Sfîntul Andrei zice că aceasta e ori biserica refăcută a lui Solomon, ori aceea Ortodoxă din Ierusalim. Cele două păreri nu se împotrivesc însă una alteia, fiindcă la vremea aceea atît biserica (mincinoasă a) Legii celei Vechi, cît şi aceea a Noului Testament (adică Ortodoxă, dar căzută de la dreapta-credinţă), împreună cu toate celelalte eresuri vor fi părţi ale marii Biserici ecumeniste unite. Să ne amintim că aşa zişii Iudeo-Creştini, cei ce recunosc că Iisus a fost Hristosul şi că au greşit ucigîndu-L, spun deschis că Îl aşteaptă (şi în locul Lui Îl vor primi pe Antihristul) întru a doua venire pentru a împărăţi cei o mie de ani pe pămînt, fiind şi arhiereu al Bisericii celei vechi.\nIar Teodorit zice aşa: „«Locaş al lui Dumnezeu» a numit toate bisericile, întru care [Antihristul] va răpi şederea înainte [«arhieria» (cine aude, acela să priceapă!)], ispitindu-se a se arăta pe sine-şi Dumnezeu.” „Şi dumnezeiescul Daniil a spus dinainte acestea: «Şi nu va lua aminte la dumnezeii părinţilor lui […] şi nu va băga în seamă nici un alt dumnezeu, căci el se va ridica deasupra tuturor» (Daniil 11:37), în loc de: «se va numi pe sine «dumnezeu tare»” (Sfîntul Nicodim Aghioritul, în subînsemnările tîlcuirii epistolelor lui Pavel).\nÎn legătură cu aceasta, iată ce zice şi părintele Serafim Rose: „După Sfînta Scriptură şi Sfînta Tradiţie, istoria lumii va culmina cu o figură «hristică», adică Mesia cel mincinos sau Antihristul. El va fi «Creştin» în sensul că întreaga funcţie şi chiar fiinţa lui va fi axată pe Hristos, pentru a-L imita în toate privinţele. Căci el nu numai că va fi duşmanul cel mai mare al lui Hristos, ci, în scopul de a-i înşela pe Creştini, va lua trăsăturile lui Hristos, venit a doua oară pe pămînt ca să conducă lumea din biserica Iudeilor reconstruită din Ierusalim” (Serafim Rose, Ortodoxia şi religia viitorului, Chişinău, 1995).\n11 Adică ale ne-Evreilor, după cum îi numeşte Scriptura.\n12 „Tot Israilul” însemnează aici: „toţi Israilitenii cei vrednici, care vor ajunge să creadă întru Iisus Hristos-Dumnezeu pînă la sfîrşitul veacului”.\n13 Cu toată împotrivirea Ismailitenilor Arabi, care nu încetează lupta. Despre aceasta, vom vorbi şi mai departe.\n","date":"16-05-2008","img":"https://axaneamului.ro/posts/magazine/axa-i/11/templul-evreilor-si-razboiul-din-orientul-mijlociu/images/0.jpg","permalink":"https://axaneamului.ro/posts/magazine/axa-i/11/templul-evreilor-si-razboiul-din-orientul-mijlociu/","series":["AXA ANUL I"],"tags":["Învăţături ale Sfinţilor Părinţi","Oglinda Vremii"],"title":"Templul evreilor și războiul din Orientul Mijlociu"},{"author":"Dr. Maria Cobianu-Băcanu","categories":null,"content":"ROMÂNIA, ca ŢARĂ şi NAŢIUNE, se află în momentul actual în faţa unor false imagini etnice extrem de periculoase, realizate de liderii şi ideologii minorităţii maghiare din România, cu concursul financiar, logistic şi organizatoric al unor organisme şi forţe interne şi internaţionale complex organizate. Această “lucrare” bine regizată de liderii maghiari din ţară şi de afară se desfăşoară într-un context internaţional favorabil, dat în primul rând de inevitabilul proces de globalizare la care “nici un stat nu este imun” (George Schopflin), globalizare care tinde să erodeze forţa tradiţională a statului de a reglementa societatea şi de a asigura securitatea, coeziunea şi ordinea socială. Se desfăşoară în contextul procesului european de integrare la ale cărui cerinţe se străduieşte să răspundă şi România, integrare de la care maghiarii aşteaptă oarece avantaje faţă de noi, ei aflându-se într-o fază mai avansată de dezvoltare. Se desfăşoară în condiţiile unor febrile procese de regionalizare în care este antrenată şi ţara noastră şi de etnicizare a problemelor sociale cu efecte negative asupra climatului interetnic general.\nToate aceste macroprocese conferă noi dimensiuni efortului, luptei pentru păstrarea identităţii naţionale, a statului naţional la rădăcina cărora fiecare din procesele amintite sapă cu spor. Iar dacă la aceste procese mondiale şi continentale adăugăm climatul politic intern instabil, lupta acerbă pentru putere a diferitelor partide şi formaţiuni politice, civice etc, ca şi firavul simţământ naţional de care acestea sunt animate, avem în faţă întreaga panoramă a încercărilor şi provocărilor cărora trebuie să le răspundem pentru a afirma şi dezvolta identitatea naţională.\nÎn cele ce urmează ne vom ocupa în mod deosebit de aşa-zisele “pericole etnice” inventate de maghiari pe seama României şi cu privire la România care crează o imagine complet falsă în lume. Despre ce este vorba în fapt?\nÎn zilele de 6-7 iulie 2000, am participat la Conferinţa organizată de USAID – Agenţia Statelor Unite pentru Dezvoltare Internaţională, Ambasada Americană la Bucureşti şi World Learning cu tema: “Modelul românesc de relaţii interetnice. Ultimii zece ani, viitorii zece ani”. Din partea română coparticipanţi au fost Centrul de Cercetare a Relaţiilor Interetnice – Cluj CCRIT şi Centrul pentru Diversitate Etnoculturală - Cluj.\nDesfăşurarea timp de două zile a Conferinţei ne făcea să înţelegem că organizatorii din partea României erau toţi suporteri ai politicii şi strategiei maghiare de relaţii interetnice dintre români şi maghiari, că în calitate de moderatori şi autori ai materialelor din imensul dosar al Conferinţei – Gabriel Andreescu, Dan Oprescu, Mircea Toma - se erijau în reprezentanţii societăţii civile româneşti, ai intelectualităţii “moderate, decente şi educate” pătrunsă de înalte sentimente umanitare în practica relaţiilor interetnice.\nTematica Conferinţei: “Cine va oferi modelul (în Balcani)? Miloşevici sau o naţiune ca România? “, pornise de la aprecierile făcute de Preşedintele SUA, Bill Clinton, într-una din vizitele sale în regiunea nordică a Statelor Unite, în care a afirmat că România este o naţiune care construieşte democraţia prin respectarea drepturilor minorităţilor sale şi că ea a devenit un model pentru rezolvarea conflictelor interetnice. Titlul şi afirmaţiile preşedintelui, în fapt, sunt confirmate şi de studiile noastre care reflectă realitatea interetnică din ţara noastră.\nDar studiul lui Gabriel Andreescu de circa 30 de pagini din volumul Conferinţei, pe lângă interpretările false ale istoriei noastre naţionale, poziţia partizană promaghiară în numele aplanării unor posibile conflicte etnice ce urmau să se desfăşoare între români şi maghiari, nu este altceva decât o pledoarie care vrea să contrazică afirmaţiile preşedintelui Clinton şi să dea dreptate poziţiei maghiare, reprezentate de Marko Bela şi UDMR, care ripostează vehement la orice evaluare pozitivă a politicii privind minorităţile în România.\nDeşi titlul Conferinţei ne făcea să credem că avem de-a face cu o analiză obiectivă, onestă a raporturilor interetnice dintre români şi celelalte minorităţi naţionale, studiul lui G. Andreescu, “Reconcilierea româno-maghiară”. ca reprezentant al APADOR-CH, al GDS, al Alianţei Civice, al societăţii civile româneşti etc, ornat cu falsuri şi amputări despre istoria statului român şi a Transilvaniei, cu evaluări eronate ale fenomenului naţional de apărare a identităţii româneşti, avea să ne aducă cu picioarele pe pământ şi să ne arate că, după opinia lui, alegerile libere din 1992 n-au dus automat la instaurarea democraţiei, pe care, în fapt, România a obţinut-o numai după 1996, cu intrarea UDMR-ului la guvernare; că oraşul Cluj a devenit centrul provocărilor anti-maghiare datorită Vetrei Româneşti şi PUNR-ului, în special a lui Gheorge Funar; că Raportul Harghita-Covasna incrimina populaţia majoritar maghiară din cele două judeţe, afirmând că i-a ameninţat şi alungat pe românii din zonă; că acuzaţiile din Raportul Har-Cov “ridicole, dar eficiente”, seamănă cu schema din Kosovo (ca şi când ar fi fost întâi Kosovo şi apoi atrocităţile din Har-Cov şi românii ar fi preluat metodele sârbilor).\nAtmosfera de teroare şi bestialitate creată de maghiari în decembrie 1989 – iunie 1990, pentru G. Andreescu este “nimic” şi “dintr-o dată din nimic, spune el, a izbucnit o atmosferă incendiară”, în care armata a IV-a Transilvania intră în alertă. În această atmosferă incendiară, cum o descrie el, apare salvarea de la Alianţa Civică din Covasna care a prevenit “baia de sânge” care ar fi avut repercursiuni ireversibile asupra românilor şi maghiarilor.\nÎntreg studiul lui Andreescu poate fi considerat o odă, un omagiu adus organizaţiilor promaghiare şi publicaţiilor lor care “au salvat” România de la focul ce putea să se aprindă, la comanda lor, de fapt, împotriva românilor. Acei români “buni, blânzi, toleranţi, generoşi, buni la muncă şi la joc”, cum îi caracteriza o maghiară din Banat.\nAndreescu nu aminteşte şi nu comentează nici măcar într-o frază atrocităţile şi bestialităţile comise de maghiari împotriva românilor în 1989-1990, în schimb, construieşte false pericole din apariţia Vetrei Româneşti, a PUNR-ului, din crearea SRI, care trebuiau să apere identitatea românilor şi securitatea statului român.\nDovadă că este trup şi suflet de partea maghiarilor este “Studiul asupra modului în care UDMR consideră drepturile minorităţilor naţionale”, publicat de Centrul pentru Drepturile Omului fondat sub egida APADOR-CH, al cărui principal autor este. După afirmaţiile lui, Studiul a fost cerut de ambasade şi instituţii, a fost utilizat de UDMR în luarea deciziilor şi în cele din urmă - şi aici este falsul inacceptabil – “a constituit un element la fel de important pentru menţinerea legăturii cu românii, ca şi activitatea democratică a românilor”.\nDeci, el şi cu cei ca el, jucători cu simbrie pe teren maghiar, consideră că reprezintă pe români şi România. Făcând abstracţie de masa covârşitoare a românilor şi a intelectualilor români care gândesc şi trăiesc complet diferit de el raporturile româno-maghiare.\nPentru loialitatea faţă de maghiari, Studiul lui a fost tradus în maghiară, publicat, elogiat drept “cel mai important text pe problema minorităţilor etnice apărut în România după 1940” şi până la urmă premiat cu premiul Pro-Minority al Statului Ungar!!!\nÎn calitate de reprezentant al societăţii civile româneşti, G. Andreescu a fost în 1995 la Atlanta şi a mediat raporturile româno-maghiare pentru semnarea Tratatului Româno-Ungar. El afirmă că liderii UE au folosit dorinţa de integrare a României, Ungariei şi Slovaciei ca un instrument pentru a le forţa să pună capăt sursei de instabilitate regională. România nesemnând Tratatul de bunăvecinătate cu Ungaria în 1995 a devenit “oaia neagră” a Europei, spune Andreescu, şi a acuzat Ungaria pentru includerea Recomandării 1201 în Tratat.\nAdoptarea în vara anului 1995 a Legii Educaţiei nr. 84, care nu satisfăcea interesele minorităţii maghiare privind limba maternă, Andreescu o apreciază “catastrofă”, iar introducerea ca disciplină a Istoriei Românilor drept ”jignire” la adresa minorităţilor.\nDin studiul lui Andreescu aflăm şi stilul prin care acţionează şi presează lobby-ul maghiar asupra organismelor Europei pentru ca România şi parlamentul ei să cedeze pretenţiilor maghiare. Legea 84 a Educaţiei, prin prevederile ei, era o provocare de anvergură pentru maghiari – spune Andreescu – de aceea, maghiarii au reacţionat cu o solidaritate ameninţătoare. Lobby-ul maghiar a obţinut de îndată o rezoluţie a Parlamentului European prin care se condamna adoptarea acestei legi. Emisă la 13 iulie 1995, rezoluţia susţinea că “Parlamentul European ... cheamă Senatul şi Camera Deputaţilor României să adopte o lege care să anuleze legea discriminatorie, abia adoptată”. Două săptămâni mai târziu, UDMR a reuşit să strângă 500.000 de mii de semnături pentru elaborarea unei noi legi referitoare la educaţia în limba maternă. |n semn de protest, studenţii maghiari au plecat către Consiliul Europei pe bicicletă. Începerea anului şcolar se apropia şi anunţa conflicte majore. Prevederile acestei legi nu au fost niciodată aplicate.\nPentru că vorbim de pericole etnice false elaborate de liderii maghiari şi teoreticienii lor, să mai amintim unul. După analiza unor indicatori relativ asemănători între România şi Iugoslavia, el conchide despre false similarităţi dintre situaţia maghiarilor din România cu situaţia albanezilor din Kosovo, ca derivând din regimurile asemănătoare ale lui Iliescu şi Milosevici, similarităţi care puteau duce la un “Kosovo românesc”.\nÎn Iugoslavia sunt 1,8 milioane albanezi, în România sunt 1,8 milioane de maghiari. Comunitatea albanezilor a primit sprijinul Albaniei şi posibil al ţărilor arabe, maghiarii din România sunt sprijiniţi de Ungaria şi au în mod indiscutabil au simpatia internaţională. Membrii ambelor comunităţi – albaneze în Iugoslavia şi maghiare din România – manifestă o puternică solidaritate internă. Amândouă au putut să-şi păstreze o singură organizaţie care să-i reprezinte. Amândouă au proiecte care se bazează pe o determinare internă autonomă. La Belgrad, în momentul căderii comunismului, Miloşevici, membru al nomenclaturii, a jucat cartea naţionalismului, la Bucureşti Consiliul FSN a lansat o amplă campanie xenofobă şi naţionalistă, utilizând întreaga presă şi administraţie. Forţele care constituiau armata ocultă a lui Iliescu erau interesate în salvarea membrilor fostei securităţi şi nu s-au dat la o parte de la declanşarea confruntărilor sângeroase de la Tg. Mureş.\nForţele paramilitare ale lui Miloşevici, Iliescu le-a înlocuit cu minerii. Politicile antiminoritare similare cu cele adoptate în Iugoslavia îl duc pe Andreescu la concluzia că regimul Iliescu era gata să continue conflictul cu maghiarii până la cele mai sângeroase confruntări, ceea ce e complet fals.\nDacă nu a avut loc un conflict interetnic în România după modelul Iugoslaviei, aceasta se datorează - arată G. Andreescu – participării la viaţa politică a maghiarilor din România, dispersiei lor în Transilvania, lipsei tradiţiei în utilizarea armelor la maghiari.\nUn “Kosovo românesc”, construit abil de teoreticienii şi liderii maghiari nu a avut loc şi nu putea avea loc în România în situaţia în care românii nici nu îl gândeau, darmite să-l pregătească. El era însă proiectat în minţile înfierbântate ale liderilor maghiari şi susţinătorilor lor dinăuntru şi dinafară. De altfel, încă din 1995, din timpul războiului din Bosnia şi Herzegovina, ungurii din afară şi “suporterii” lor ştiinţifici proiectau o posibilă “Bosnie” şi în România, aşa cum în 1999 au proiectat un posibil “Kosovo românesc”. Şi ceea ce este mai grav pentru noi este că maghiarii îşi asociază la scopurile lor belicoase, separatiste şi izolaţioniste nu numai importante organisme internaţionale ca: Parlamentul Europei, USAID, Consiliul Europei, personalităţi politice internaţionale cu forţă de decizie ca Max van der Stoel, dar şi instituţii ştiinţifice care, necunoscând situaţia reală, concretă din România, se înscriu în “ceardaşul” lor nefast, discreditându-se şi umbrind misiunea nobilă a ştiinţei de a căuta şi afirma numai adevărul.\nUn exemplu din experienţa mea de cercetător este elocvent. ASN – Asociaţia pentru Studiul Naţionalităţilor – din Europa de Est şi fosta URSS, publicaţie al Departamentului de Istorie al City College din NY trimitea prin anii 1993-1995 Institutului de Sociologie al Academiei Române publicaţia Analiza Evenimentelor Curente Interetnice din Estul Europei şi Fosta URSS. În numărul 5, ianuarie 1995, se analiza situaţia din Bosnia, sindromul sârb şi perspectivele de pace ale misiunii lui Jimmy Carter etc. La sfârşitul articolului despre sindromul sârb găsesc şi aprecieri cu privire la România în care, alături de Slovacia, “începeau să se răspândească germenii freneziei naţionaliste”. În continuare, se spunea “în România, soluţia sârbă pentru cei 2 milioane de maghiari îşi găseşte campioni verbali în rândurile oficialilor precum Gheorghe Funar, primarul din Cluj. Dacă agresiunea are succes în Bosnia, modelul va fi repetat în Kosovo, Voivodina, Slovacia şi România. Odată ce câinii războiului sunt lăsaţi liberi în regiunea Carpato-Danubiană a Europei centrale, poate să urmeze o conflagraţie generală. Această situaţie poate fi evitată prin înfrânarea ei acum.Să facă acest lucru este în interesul SUA, NATO, UE, UN şi CSCE. De asemenea, este responsabilitatea lor”. Semna Andrew Ludanyi, Ohio Northern University.\nÎn numărul trei din noiembrie 1995 al aceleaşi publicaţii, România era din nou citată în rând cu ţările vecine Bosniei, precum Macedonia şi Bulgaria. Întrebarea pe care şi-o punea autorul, ce era şi editorul publicaţiei, Henry R. Huttenbach, era dacă formula de divizare în trei etno-cantoane folosită în Bosnia ar avea succes aplicată în România şi în alte ţări vecine în situaţia unor acţiuni de etno-diviziune, etno-expulzare sau etno-anihilare? Ce minorităţi etnice se simt mai sigure după pacea din Bosnia? Pot ţiganii din Europa să doarmă mai bine? Dar ungurii din Slovacia, Voivodina şi România?\nIată cum România, fără să-şi schimbe politica faţă de minorităţi revine şi revine inclusiv în lucrări cu caracter ştiinţific, datorită ungurilor care prin reprezentanţii lor din America ne prezintă ca pe un posibil pericol pentru ei, ca o zonă cu ridicat potenţial conflictual.\nAjungând la Conferinţă şi auzindu-l pe Andrew Ludanyi, dintr-o dată mi s-a făcut lumină şi am căutat cu interes articolele ASN. Atunci am descoperit că “sindromul sârb” pentru vecini era creaţia lui Andrew Ludanyi, cel care la Conferinţă susţinea ideea de comunitate naţională minoritară rezultat al dezintegrării vechilor imperii: otoman, austro-ungar şi rus la care i–ar place să se întoarcă lumea.\nAscultând expunerile vorbitorilor, citind lucrările lor din volum, mi-am dat seama de cât de distorsionat sunt percepute realitatea şi climatul interetnic din ţara noastră, cum întreaga lume ne priveşte prin ochelarii falşi şi fumurii ai ungurilor şi face aprecieri de valoare fără măcar să facă efortul şi să mai afle şi altceva decât ce li se serveşte de către aceştia şi acoliţii lor români din ţară.\nÎn faţa acestor false imagini etnice, a acestor “construcţii etnice” realizate cu atâta migală diplomatică, ştiinţifică, românii trebuie să adopte o strategie ofensivă, activă de respingere a tot ce este denaturat, de demonstrare a adevărului despre politica lor faţă de minorităţi.\nDeşi în România sunt doar 10% minorităţi naţionale, ele au dobândit atâtea drepturi şi libertăţi încât unui străin din afară îi dăm imaginea unui stat multi-naţional, omiţându-se că în această ţară sunt 90% români şi că art. 1 din Constituţie, potrivit căruia România este stat naţional, suveran şi independent, unitar şi indivizibil, este expresia sintetică pentru istoria şi situaţia noastră demografică actuală.\nStratagema maghiarilor de a prezenta lumii o Românie conflictuală, tensionată etnic, conflicte şi tensiuni pe care ei le inventează şi le întreţin sistematic cu ajutor străin, ca apoi să le atribuie românilor s-a verificat fără îndoială în ultimii 10 ani. Când în această derutantă perioadă de tranziţie în România factorul economic, sărăcia, şomajul, inflaţia, insecuritatea vieţii domină viaţa cetăţenilor, protagoniştii învrăjbirii interetnice vorbesc despre o aşa-zisă “oprire a escaladării destructive” în relaţiile dintre etnii. Dovada falsităţii concluziilor lui G. Andreescu cu privire la “evitarea escaladării conflictelor etnice” o aduce însuşi profesorul din Ungaria de la Institutul de Sociologie al Universităţii Eotvos Lorand din Budapesta, György Csepeli-Antal în studiul “Reprezentări ale coexistenţei etnice în Transilvania”, care la întrebarea “Care sunt sursele de îngrijorare?” subiecţii români şi maghiari, deopotrivă, s-au arătat cei mai preocupaţi de crizele economice, de adâncirea inegalităţilor şi a sărăciei, de creşterea criminalităţii şi instabilitatea politică decât de conflictele etnice. Aceste probleme, spune György Csepeli, nu au coincis întotdeauna cu obiectivele organizaţiilor politice care au pretins că le reprezintă.\nFoarte semnificativ este următorul fapt, rezultat din cercetarea lui Gyorgy Csepeli: subiecţii maghiari au fost întrebaţi dacă ei consideră că propriile lor obiective şi cele stabilite de UDMR se suprapun sau sunt diferite. Rezultatele au tras un semnal foarte puternic: subiecţii maghiari consideră că obiectivele stabilite de politicieni sunt aproape în total contrast cu problemele lor. Pentru ei, cele mai importante probleme sunt rata mare a inflaţiei, spectrul şomajului şi standarde tot mai scăzute de viaţă, în timp ce ei cred că politicienii care îi reprezintă consideră că cele mai importante probleme sunt educaţia în limba maternă, autonomia teritorială şi culturală şi scăderea tensiunilor etnice dintre maghiari şi români.\nApreciem studiul lui György Csepeli ca pe un studiu obiectiv pentru faptul că o seamă de concluzii rezultate din cercetarea realizată de el în Transilvania sunt comune cu ale noastre, relevate în volumul “SOS românii din Covasna şi Harghita” sau în “Drama maghiarizării românilor din Covasna şi Harghita”.\nIată câteva similarităţi. Maghiarii, în procesul de autoidentificare, nu au dovedit tendinţe de autocritică. Cel mai des au criticat celălalt grup, acuzându-l de atitudine antieuropeană, poziţie schimbătoare şi zgârcenie. Românii au atribuit aceste caracteristici maghiarilor cu o frecvenţă mai mică, ceea ce ar putea însemna că românii sunt mai puţin critici faţă de maghiari. Cu toate acestea, românii consideră că maghiarii sunt agresivi şi vanitoşi, dar aceste caracteristici sunt mai rar atribuite de maghiari românilor.\nComparând hetero-stereotipurile subiecţilor maghiari în caracterizarea românilor din Transilvania, se pare că subiecţii români au menţionat hetero-stereotipuri oarecum mai corecte în legătură cu maghiarii din Transilvania. Printre acestea pot fi găsite trăsături pozitive cum ar fi: inteligenţa, serviabilitatea şi competitivitatea. Maghiarii par, totuşi, să fie mai zgârciţi în a acorda însuşiri pozitive; ei tind să le atribuie trăsături negative concetăţenilor lor de alte naţionalităţi.\nComparativ cu românii, maghiarii sunt mai puţin generoşi, având tendinţa de a fi partizani în favoarea propriului grup. În contrast, românii sunt mai critici şi tind să evite conflictele privind stereotipurile din propriul grup sau grupurile din afara Transilvaniei.\nÎn privinţa distanţei sociale percepute, românii îi consideră pe germani un pic mai aproape decât pe maghiari, distanţa faţă de evrei este considerabil mai mare şi sunt foarte distanţi faţă de romi. Maghiarii îi consideră pe români ca pe cei mai apropiaţi, urmaţi de germani, evrei şi foarte departe de romi.\nProblema limbii în care sunt făcute inscripţiile este o sursă de conflict, spune Csepeli. Românii sprijină ideea de a avea inscripţii numai în limba română, în timp ce maghiarii susţin utilizarea inscripţiilor bilingve, una lângă alta. 79% dintre subiecţii români cred că inscripţiile publice din întreaga Transilvanie trebuie să fie făcute numai în limba română. Marea majoritate nu agreează ideea inscripţiilor în limba maghiară în locurile unde proporţia maghiarilor este de 95-100%. Problema proporţiilor de la care să se admită inscripţii bilingve a divizat subiecţii români. 79% dintre ei cred că nu există loc unde inscripţiile maghiare ar putea fi necesare, 7% cred că inscripţiile maghiare pot fi utilizate acolo unde cel puţin jumătate din populaţie este maghiară, iar 14% consideră că inscripţiile bilingve ar trebui permise acolo unde cel puţin 10% din populaţie este maghiară. La maghiari: 9% consideră că inscripţiile maghiare ar trebui să fie admise în toate aşezările Transilvaniei, 1/3 că inscripţiile maghiare ar trebui utilizate oriunde trăiesc maghiarii ... Deci, inscripţiile bilingve sunt sursă simbolică de conflicte.\nConcluzia lui Csepeli, cu mult mai moderată decât a lui Gabriel Andreescu, devine demnă de luat în seamă mai ales prin consecinţele ei neafirmate.\nPe baza datelor prezentate, se poate presupune că între membrii celor două comunităţi coexistă elemente potenţiale de armonie şi conflict. Statutul local de majoritate sau minoritate a oferit diferenţe izbitoare în ceea ce priveşte înclinaţia către armonie sau conflict. Pentru români, situaţia de majoritate la nivel naţional şi minoritate locală a dus la o înclinaţie mai scăzută către conflict decât în cazul în care se află în majoritate la amândouă nivelurile. În cazul populaţiei maghiare, statutul de majoritate locală şi minoritate la nivel naţional a condus la o tendinţă crescută către conflict. Procentajul echilibrat al populaţiei duce la reducerea reciprocă a tendinţelor conflictuale.\nÎn consecinţă, l-am completa noi onest pe Csepeli, urmărindu-i demonstraţia, promovaţi echilibrul etnic între români şi maghiari şi nu enclavarea, segregarea şi epurarea etnică de români. Viaţa în comun, echilibrul etno-democrafic este cheia reducerii conflictelor interetnice.\nModelul conflictual, dacă există şi cât există, este întreţinut în cea mai mare parte de politicienii maghiari care cultivă conflictele, le comemorează şi îşi fac din ele o vocaţie. Exacerbarea lor la nivel internaţional, în organismele europene sau internaţionale, este un mijloc de denigrare a României, recunoscut încă din perioada interbelică, este o tehnică criticată de Nicolae Titulescu din 1939, când a explicat adevăratul conţinut al Statutului minorităţilor contelui Bethlen.\nSarcina noastră este să le dezvăluim mecanismul de a stârni conflicte, să le prevenim sau să le combatem printr-un abil management.\nO ultimă idee pe care aş vrea să o menţionez este descifrarea unui lucru izbitor, care sare în ochi fiecărui vizitator străin de zona Covasna şi Harghita, şi anume acela că întreg spaţiul public, străzile, instituţiile, magazinele, parcul, atmosfera fizică şi simbolică a localităţilor şi mai ales a oraşelor covăsnene şi harghitene încep să ia înfăţişarea unor aşezări exclusiv maghiare, de parcă te-ai afla în Ungaria şi nu în România. Am afirmat acest lucru de două ori în volumul “Drama maghiarizării românilor dn Covasna şi Harghita”, subliniind că are loc de la an la an nu numai o deznaţionalizare a oamenilor, dar şi a spaţiului social, a spiritului şi climatului românesc pe care trebuie să-l menţinem cu orice preţ. Administratorii maghiari se străduie din răsputeri, pe de-o parte, să-l substituie cu însemne şi simboluri maghiare, iar pe de alta, simbolurile româneşti le lasă de izbelişte, cum se întâmplă cu statuia lui Mihai Viteazul din Sfântu Gheorghe şi cu altele.\nCum s-a ajuns la această quasimaghiarizare a spaţiului public, am aflat tot din volumul Conferinţei USAID din 6-7 iulie 2000. Maghiarii au înfiinţat din 1990, în Miercurea Ciuc, un institut de cercetare numit Centrul de cercetare antropologică şi regională care lucrează la diferite proiecte cuprinzătoare. Unul din actualele proiecte şi se pare cel mai important este: “Crearea identităţi etnice în spaţiul public. Simbolistica pământului cucerit şi a utilizării spaţiului în secuime după 1989”.\nDeci, nu la întâmplare are loc deculturarea spaţiului public românesc de simbolurile sale istorice tradiţionale din această zonă şi umplerea lor cu inscripţii, afişe, monumente, o întreagă lume de simboluri maghiare, ci printr-un proces bine dirijat ştiinţific şi bine pus în aplicare prin intermediul puterii administrative şi politice locale.\nConştienţi, de acum, de acest demers simultan ştiinţific, politic şi administrativ este bine să ne instalăm pe poziţia de apărători ai culturii, istoriei şi simbolisticii române şi să urmărim în spaţiul fizic şi social temele de cercetare ale căror consecinţe, la fel de sensibile în viaţa social-culturală, să le contracarăm înainte de a fi prea târziu: Statutul Bisericii Catolice în Europa Răsăriteană şi Mijlocie, Strategia de dezvoltare microregională pentru microregiunea bazinului Ciuc şi Procesul de schimbare a identităţii naţionale în Slovacia şi în Secuime, toate proiecte cu participare internaţională.\nAtacurile sistematice îndreptate împotriva Bisericii Ortodoxe şi Episcopiei Ortodoxe de Covasna şi Harghita, iniţiativele Consiliului Miercurea Ciuc şi ale judeţului Harghita de creare a unor oficii şi reţele de integrare europeană prin dezvoltarea microregiunii Ciuc sau intenţia de schimbare a identităţii naţionale a tuturor locuitorilor din cele două judeţe şi de transformare a lor în “secui români” nu sunt altceva decât efecte al acestor cercetări aflate în proces de derulare în viaţa socială, faţă de care politicienii şi guvernanţii români trebuie să manifeste o atitudine hotărâtă.\nCunoaşterea lor constituie o şansă pentru elaborarea unei strategii complexe, fundamentate ştiinţific, în vederea înscrierii membrilor societăţii noastre în procesele lumii contemporane cu identitatea şi demnitatea de români la a căror promovare şi dezvoltare suntem chemaţi cu toţii, nu împotriva maghiarilor, ci alături de ei şi împreună cu ei pentru mai binele tuturor.\nInstitutul de Sociologie al Academiei Române (în „Buletinul Ligii cultural-creştine Andrei Şaguna 1998-2001”, Editura Eurocarpatica, Sf. Gheorghe, 2002, p. 76-81)\n","date":"16-05-2008","img":"","permalink":"https://axaneamului.ro/posts/magazine/axa-i/11/proiect-de-strategie-pentru-promovarea-identitatii-nationale-in-contextul-intern-si-international-contemporan/","series":["AXA ANUL I"],"tags":["Politică"],"title":"Proiect de strategie pentru promovarea identității naționale în contextul intern și internațional contemporan"},{"author":"Nicolae Iorga","categories":null,"content":"I În 1812 ceea ce s-a patentat politiceşte ca “Basarabie” era, supt multe raporturi, în condiţii de rezistenţă mai bune decât Moldova de Sus, care, la anexarea din 1775, a devenit o Bucovină.\nErau - data fiind şi întinderea mult mai mare a teritoriului - şi un număr mai însemnat de boieri, chiar din aceia cari purtau nume cunoscute. Unii dintre dânşii îşi aveau toată proprietatea rurală aici; alţii aveau în Moldova cea nouă rusească partea mai însemnată dintr-însa. Pe de alta parte, aceşti cuceritori nu îngaduiau, ca ocupanţii celeilalte părţi desfăcute din Moldova întreagă, persoanelor rămase la Iaşi, în legătură cu domnul, cu “turcii”, să-şi mai păstreze rosturi de stăpânire şi dincolo de Prut. Un termin scurt s-a pus pentru desfacerea moşiilor. În cele mai rele împrejurări, pe preţuri de nimic, atâtea au fost căpătate astfel de oricine, indigen sau mai ales străin, pusese la o parte un capital format prin comerţ; altele au fost luate de ţărani, cari, cu admirabilul lor instinct de câte ori e vorba de pământul pe care l-au muncit şi pe care nu-l pot despărţi de însăşi fiinţa lor omenească, au făcut imposibilul pentru a plăti zecile de mii de lei care li se cereau. Dar mulţi dintre vechii fruntaşi ai acestor ţinuturi au preferat să ramâie decât să se vadă siliţi la o asemenea vânzare. Câte unele din familii s-au împărţit, lăsând pentru conservarea vechii moşteniri pe cutare din membrii lor în partea ajunsă rusească din Moldova lor.\nCu grămada se întâlnesc astfel nume boiereşti în cele dintâi chiar din actele ce privesc Basarabia. În cartea mea, Basarabia noastră, publicată în 1912, am adunat o mare parte din ele. Din documente apărute pe urmă aleg pe cei doi Cantacuzini, Alexandru şi Gheorghe, fiii lui Matei, pe vara lor Elenco, măritată cu Harting, pe Iamandieşti, pe un Şeptilici, un Andrieş, pe un Oraş, pe un Bantaş, pe un Hermeziu, pe mai mulţi Oatu etc.\nCei trecuţi supt alt sceptru puteau spera, de altfel, mult mai mult ca mazilii nobilitaţi în Bucovina, o situaţie politica într-o ţară care, câtva timp, s-a bucurat de o largă autonomie, şi chiar un rol în viaţa generală a imperiului. Un Alexandru de Sturdza putea să li servească întru aceasta ca model de imitat.\nMănăstiri mari, bogate, cu vechi tradiţii de cultură, cu aşezaminte şcolare, nu existau. Vărzăreştii, Capriana, din al XV¬lea veac, nu mai însemnau nimic; Chiţcanii, deveniţi Noul Neamţ, reprezintau, ce e dreptul, marele curent de învăţătură trezit în Moldova prin mişcarea lui Paisie, dar, acesta însuşi fiind rus, renaşterea-i bisericească avea periculoase slăbiciuni pentru acea civilizaţie nouă care era să caute a deznaţionaliza pe moldoveni.\nŞcoli ca a lui Vartolomei Măzăreanu în Putna bucovineană nu sunt aici. Dar este ceva care le poate înlocui. De la 1775 încoace, în Moldova se crease o folositoare şcoală laică, mirenească, după ideile “filosofice” ale Apusului, şi Mitropolitul Iacov Stamati - al cărui nepot era să fie cel dintâi şi mare scriitor basarabean - o patronase cu vioiul lui spirit modern. În toată ţara se creaseră aşezăminte în acest sens, şi viitoarea Basarabie nu fusese lipsită de lumina lor.\nDin fericire, şi ierarhia bisericească rămase un timp în mâni româneşti. Vlădica cel nou de la Chişinău, continuator al Scaunului hotinean (şi acesta al celui din Brăila, pentru raiaua turceasca a Dunarii şi Nistrului), a fost un adevărat şi isteţ român, trecut prin mari demnităţi eclesiastice în Rusia însăşi, câmpulungeanul de vechi neam Gavriil Bănulescu, a cărui amintire trebuie împrospătată în Basarabia. Deşi un străin fu aşezat în noul scaun din acel Akkerman, care, Cetatea Albă a epocei noastre eroice, găzduise Mitropolia mutată apoi la Suceava, tradiţia naţională n-a fost părăsită în Biserică. E vremea Bibliei de la Petersburg, a frumoasei Biblii copiată după a lui Şerban Vodă din 1688 şi care a ajuns populară şi în Moldova noastră şi supt Gavriil se încep tipăriturile religioase basarabene, cât de puţine ar fi ele.\nÎn acest cadru, cu un sistem de legi care e luat după al vechii patrii şi după inspiraţia bizantină de aici - un român de adopţiune, Manega, lucrând cu o întreagă comisiune la redactarea Codului pentru Basarabia - şi cu o autonomie garantată, formal, de Alexandru I, prin statut, viaţa “moldovenească” putea să continue liber în Basarabia ţarului, rămasă pentru neam aceeaşi Moldova.\nII Pe la 1812 nu putea să existe o literatură “basarabeană”. Viaţa intelectuală în Moldova cea întreagă era centralizată: ea se găsea toată la Iaşi, câta era. Şi trebuie să ţinem sama şi de atmosfera din acest sfârşit de epocă fanariotă, când influenţa grecească era mai puternică, mai asfixiantă decât oricând - şi ea a tot crescut până la 1821, - când unii dascăli şi boieri ocrotitori puteau nădăjdui să confunde ţările noastre într-o mare Grecie a viitorului, având acelaşi spirit elenic ca şi celelalte provincii ale ei: chiar când se scrie deci româneşte, e vorba numai de traduceri, de prelucrări, de biletele de dragoste şi tânguiri de o melancolie obosită şi netrebnică.\nAstfel ţinuturile moldoveneşti din răsărit se desfăcură fără ca pe pământul lor să fi rămas cineva în stare să arate, într-un timp când nici Iaşul nu se pricepea s-o facă, durerea firească pentru sfâşiarea unui popor.\nSe vorbeşte de scriitorul basarabean Alexandru, Alecu Hajdeu (asa-şi scria numele). E adevărat că familia - el era fiul unui cărturar foarte distins, care purta, pentru o fire polonizată, numele adevărat polon de Tadeu, pe care îl scria româneşte cu doi d - îşi avea o moşie în Basarabia, lângă Hotin, pe lângă multe alte interese de afaceri în Bucovina vecină, de unde, oricum, pornise o înrâurire naţională românească. Dar omul foarte învăţat, adânc cunoscător al limbii şi literaturii ruseşti, preocupat de chestii istorice şi capabil uneori, când era vorba să le dezlege, de a născoci, cu multă dibăcie, documentul trebuitor - ca un romantic plin de ironie ce era - se trăgea dintr-un neam care încă de pe la 1670 părăsise Moldova în suita exilatului domn Ştefan Petriceicu, o rudă, şi care de atunci avuse a face cu steaguri străine şi cu cărţi străine. A fost cunoscut - şi, de la Asachi încoace, care l-a tradus şi în franţuzeşte - e foarte admirat, pentru informaţia, îndoielnică, din el, ca şi pentru avântul literar şi, mai ales, pentru puternicul sentiment de demnitate naţională “moldovenească” ce respira dintr-însul, discursul lui Alecu Hajdeu la deschiderea şcolilor - ruseşti - din Hotin. Dar cuvântătorul se interesa mai mult din punct de vedere familial ori din curiozitate de diletant, de trecutul acelei Moldove, al cărei sol nu l-a călcat, în viaţa culturală a căreia nu s-a amestecat şi a căreia limbă, în multele-i studii, de trecut şi de viaţă populară, publicate în revistele ruseşti, n-a întrebuinţat-o.\nScrisul basarabean era să plece întâi - pentru a decădea răpede, dar fără ca prin aceasta să înceteze şi conştiinţa românească în această provincie - de la cineva care, cum spune el însuşi, a fost totdeauna un desţărat:\nMâhnit şi pe gânduri şed posomorât\nCu un dor nespus,\nŞi-ntristat şi dornic, trăind amărât,\nMă uit spre Apus…\nAcolo îi viaţa!\nAcolo-i speranţa!\nSă fim fericiţi\nDe-am fi toţi uniţi!\nEu, tânâr fiind,\nAcolo lăsând\nStrămoşeşti mormânturi, fraţi ce mă iubea\nŞi plină de gratii pe Moldova mea\nDornic părăsind.\nNăscut poate în Iaşi, fiu de boiernaş moldovean, nepot de frate al marelui Mitropolit Iacov Stamati, cunoscător al acelor moravuri fanariote pe care le-a descris superb în dialogul cocoanei, cilibiului şi dascălului învăţăcel al şcolii domneşti din capitala Moldovei, Constantin Stamati rămâne dincolo de Prut la 1812, când era acum un om în toată firea.\nO despărţire fără revedere? O izolare? “Cordunul” cel nou al carantinei împărăteşti tăind comunicaţia cu ţara rămasă “turcilor”? Planuri de noi cetati otomane de-a lungul Prutului? Da, însa soarta a vrut ca relatiile, brusc şi nemilos întrerupte, între cele doua fărâmi ale Moldovei lui Stefan cel Mare să fie reluate după câţiva ani abia.\nLa 1821 izbucneşte dincoace mişcarea grecilor. Românii nu se raliază la dânsa. Peste carantină, familii boiereşti, membri ai clerului înalt trec în Basarabia. Mitropolitul Veniamin se adăposteşte la Colincăuţi; Dinu Negruzzi, cu toţi ai lui, între care viitorul scriitor de frunte Costachi Negruzzi, se află, un timp, la Sărăuţi, în aceleaşi părţi ale Hotinului. Atâţia părăsesc chiar sălaşul lor de la ţară pentru a vedea Chişinăul, unde nouă ani de stăpânire rusească nu aduseseră decât doar lărgirea stradelor şi ridicarea câtorva clădiri administrative, vechiul oraş moldovenesc, fără înfăţişare de capitală, fiind “deşert şi tăcut” şi înviorându-se numai prin sosirea acestor bejenari, zgomotoşi şi doritori de a se mângâia prin petreceri.\nAtunci Puşkin, gloria romantismului rus, locuia acolo, culegând impresii despre ţigani vagabonzi şi ţigance amoroase, despre greci geloşi şi despre tovarăşele lor neastâmpărate, şi se arăta încă vechea casă boierească în care a vegetat. Cei dintâi fii de boieri cari se pregăteau de cariere, între ei Alecu Donici, în aşteptarea unei situaţii în armată, priveau cu admiraţie pe geniul întunecat al byronismului moscovit, şi Negruzzi n-a uitat niciodată vedenia. Stamati învăţă limba noilor oficialităţi şi se pregătea a traduce pe Puşkin însuşi, pe Lermontov, rivalul acestuia, pe fabulistul Crîlov, probabil pe Chemniter şi Dimitriev, pe prozatorul Sirovski.\nApoi, de la 1823 încoace, lumea se întoarse în Moldova. În sfârşit - izolarea? Nu. Căci, la 1828, în legătura cu greutăţile din Orient, noul ţar Nicolae făcea ca trupele lui să treacă Prutul - şi ele erau să rămâie în Principate nu mai puţin de şase ani, în cursul cărora aceiaşi ruşi au fost într-o Moldova şi cealaltă.\nAtunci pentru întâia oară Stamati trece hotarul şi vede, între altele, iarmarocul din Folticeni. El, care avea acum gata o mare parte din opera lui literara, descrie şi acest pitoresc amestec de rase şi de costume. Literatura Basarabiei, absolut moldovenească în tendinţe, îşi ia astfel o dată sigură de plecare.\nIII În acest moment, pe la 1830, când în Principate începe noua literatură românească, şcoala nouă a românilor, ziarul, revista, almanahul, în care, în toate, se cuprinde, tot mai desluşit, idealul unor timpuri nouă, unii dintre basarabeni sau, în genere, dintre românii aflători, şi cu mai vechi prilejuri, în Rusia, rămân legaţi numai de dânsa. Astfel Alexandru Sturdza, - căruia Stamati-i dedica Tânguirea unui orb - cu sora lui, contesa de Ebling, care iscăleşte lucrări de literatură: H. Severine. El alcătuieşte scrieri foarte cetite în vremea lui, în care combate, în folosul ortodoxiei şi al autorităţii politice, curentele revoluţionare; la 1834 tipăreşte la Odessa un almanah francez, cu colaboraţia surorii, a francezului Repey şi a mai multor ruşi. La Odessa, de altfel, erau şcoli la care învăţau şi copii ai familiilor româneşti din Muntenia, cum se vede din corespondenţa lui C. Brăiloiu (în Hurmuzaki, X). Stamati însuşi pomeneşte de cutare “tânăr autor român al multor opere ruseşti tipărite la Odessa de la 1848” şi despre care scrie aşa:\nDar ochii lui revarsă o rază înfocată\nŞi fruntea lui vădeşte înalte cugetări,\nIar el, străin de toate, în gânduri adâncit,\nCâte o dată numai îl vezi că se zâmbeşte.\nAlţii, ca Donici, prelucrătorul meşter, cu o “bonomie” care samănă cu a originalului, a fabulei lui Crîlov, - ivita pentru a spune adevărul într-o societate neliberă şi având să îndeplinească şi în Moldova aceeaşi misiune - trec Prutul şi fac o modestă carieră de funcţionari în ţara strămoşilor. Un exemplu care, în aceeaşi epocă, va fi urmat apoi de un coborâtor al boierului Rusu, din epoca lui Vasile Lupu, Alecu Russo, tânăr, care, după studii făcute în Elveţia, nu putea să se împace cu moravurile politice ale Rusiei şi, astfel, veni la Iaşi pentru a duce, alături de o noua generaţie, lupta pentru ideile de libertate şi naţionalitate, iar, în ce priveşte scrisul, pentru reîntoarcerea bunului stil după datină, împotriva silnicelor neologisme.\nÎn Basarabia rămâne pentru a scrie româneşte întâi Stamati. El n-a învăţat această limbă din “Gramatica ruso-română” (foarte interesant e, potrivit cu ideile lui Daniil Philippide, autorul Geografiei României, că nu se zice, în titlul rusesc, “Gramatica ruso-moldovenească”, ci “română”), a lui Ştefan Mărgela (Petersburg, 1827), probabil aromân din Macedonia, tipărită pentru nevoile statului şi pe socoteala lui. E tot vechiul şi frumosul grai, plin de cuvinte adânc răsunatoare în inimi, acel grai de care nu va voi să se despartă omul de bun simţ, întrebuinţându-l, pentru plăcerea multora, fie şi în ciuda câtorva până la sfârşit.\nStamati ceteşte pe poeţii ruşi şi-i traduce ori îi imită; ceteşte pe scriitorii francezi pentru acelaşi scop, şi, pe lângă prelucrări dupa Lamartine şi Hugo (sau după irlandezul Thomas Moore, tradus în limba franceză), se pot găsi pagini luate din Grandeur et décadence militaire a lui Alfred de Vigny. Harnic om şi care ştie să-şi aleagă lectura, cum ştie s-o facă de folos pentru naţia lui, - ceea ce e puţintel mai greu şi mai rar! Dar izvoare de inspiraţie nouă, proprii îşi află el trecând către noi hotarul răpirii din 1812. Astfel vine la Iaşi în 1834, când - poate şi supt o influenţă rusească pe care o releva d. G. Bogdan-Duică 1 - a cântat oastea cea nouă a Moldovei (Străjerul taberei), mângâindu-se prin scris pentru moartea soţiei lui iubite, Catinca (mai pe urmă se pare a fi luat pe o Elena). În 1839, când acum graniţa de la răsărit a Moldovei se ridicase de la loc în toată puterea ei de oprelişte, el trece prin Bucovina, oprindu-se la Suceava, în care\nMă-ntreb de domneşti mormânturi\nunde-au trebuit să fie,\nla Putna, unde i se vorbeşte de “puţina ţărână, ce ar fi mirosit ca moaştele sfinţilor”, gasită în mormântul lui Ştefan cel Mare, la Dragomirna, la Solca. Inspiraţii destule, când “pieptul se coseşte de încleştatele zvâcnituri ale inimii” (pp. 41-42), cât să ţie o viată întreagă!\nAceste scrieri ar fi rămas însă necunoscute, contactul literar nu s-ar fi stabilit, - dovadă de unitate sufletească - între cele doua Moldove despărţite, dacă mişcarea pornită şi condusă, până la ultimele ei consecinţe politice, de Mihail Kogalniceanu, întors din Apus cu atâta bogăţie culturală în sufletul lui mare, n-ar fi intervenit, strângând, deocamdată numai la munca scrisului, pe românii de pretutindeni, ca să afirme îndrazneţ un ideal nou, prin revistele sale Dacia literară şi Arhiva românească.\nÎn cea dintâi apare, la 1840, poema lui Stamati Gafiţa blastămată de părinţi şi o bucată lirică. Ele sunt trimese de bucovineanul C. Hurmuzaki, în curând el însuşi însărcinat de moldoveni cu procese în Basarabia. Supt îngrijirea lui Kogalniceanu, cam pe timpul când Hurmuzaki se stabileşte în Iaşi, apare aici admirabilul poem, de o spontaneitate unică, în care basarabeanul adună amintiri de cronică, aventuri din poveşti, cunoştinţă de datini pentru a face din ele, cu numele lui Ciubăr-Vodă şi cu isprăvile fiului sau Bogdan, un “Orlando furioso” - pus şi în titlu astfel - al românilor, operă neimitabilă, şi astăzi încă plină de mireazma pe care o dă numai sinceritatea absolută unită cu un talent original şi cutezător.\nÎn curând însă împrejurările scrisului românesc se fac mai grele. Greutăţi răsar în calea noii reviste a tinerilor, Propăşirea, la care Stamati nu colaborează. O revoluţie se pregăteşte în Principate, şi Rusia va veni s-o înăbuşe, în toamna anului 1848. Trupele ţarului vor rămânea până târziu, ani întregi. Un aspru regim împiedica vechile comunicaţii. Din Basarabia doar purtătorul unui vechi nume de revoltă, Hâncu, Iacov Daniilovici Hâncu, face un curs de româneşte la Petersburg, publicând o Gramatică şi alegere de bucăţi literare (1840; şi “Concluzii” la 1847), dar limba română a lui Margela e acum “vlaho-moldovenească”. Şi un om de treabă, cu simţ al limbii celei bune, dar fără mari însuşiri, Ion Sârbu, da doar la Chişinău (nu la Iaşi) Fabule după cei trei mari scriitori ruşi (1853) şi Alcătuiri originale (1852), care nu se mai pot ceti, cu toată simţirea reală din ele.\nIV Războiul Crimeii, evacuarea Principatelor de trupele ruseşti care începuseră un nou război cu Turcia, ocupând pământul ce ni mai rămâsese, aduseră o nouă manifestare a sufletului românesc în Basarabia, una care s-ar fi putut aştepta cu greu după ce preocupările “moldoveneşti” acolo ajunseseră acum, în scăderea lor, la gramatica “vlaho-moldovenească” a lui Hâncu şi la Alcatuirile lui I. Sârbu.\nCântând “Moldova”, “ţară frumoasă”, “pământul bun şi îmbielşugat”,\nCu păduri multe şi dese,\nCu izvoare bogate,\nunde e mândru ca străinului “ inima-i sare din loc” când vede “moldoveanca” din care va face soţia lui, - poetul de la Chişinău nu înţelege decât colţul său basarabean, şi doar dacă într-una din puţinele lui fabule originale, Străina floricică, el arată în chip ascuns că inima lui dorea o mai largă patrie:\n- O, crinule, ce-ai păţit?\nDe ce-aşa te-ai vestejit?\nUnde ţi-i mireazma, frate?\nAu doară nu plouă de-ajuns?\n- Aleu, crinul a răspuns,\nSunt în străinatate.\nÎn prevederea putinţei unui alt viitor, dacă nu va vibra cântăreţul de la 1852 al acestei dureri, care pare a-şi fi încheiat peste puţin zilele tulburate şi amărâte - căci şi fără influenţa unei atmosfere pesimiste din literatura contemporană rusească, el se pare a nu fi gustat mult din fericirea lui - se va găsi cine să exprime un nou şi cutezător ideal.\nNu tânărul “basarabean” (născut la Cristineştii Hotinului în 1836) Bogdan Hâjdău, viitorul Bogdan Petriceicu Hâjdău (de unde B.P. Hasdeu), care-şi făcuse studiile la Harkov, într-un mediu cu totul străin, de a trebuit să-şi înveţe din nou limba părintească, pentru a-i aduce pe urmă aşa de mari servicii, ca învăţat şi chiar ca poet. Stăpânit cu desăvârşire de spiritul satiric, demonic al “inteligenţei” ruseşti de atunci, care avea ca model existenţa tragică a unui Puşkin, a unui Lermontov, despreţuind viaţa în sine prea mult ca să şi poată recunoaşte în relativităţile zadarniciei şi urâciunii ei o chemare, el venea, abia după realipirea la Moldova a celor trei judeţe de jos ale Basarabiei, în 1856, pentru a începe o carieră mare şi tulburată de pasiuni ca judecător la Cahul. Ziarul plănuit de el în framântările pentru constituirea unei ţări unite şi liberale, România, având un program potrivit cu aspiraţiile tineretului din Iaşi pe acea vreme, n-a apărut niciodată, iar cele dintâi publicaţii ale aceluia care se înfăţişa ca un genial prinţ exilat, întors în moştenirea sa pierdută, Foaia de istorie română, n-avea în sine nimic special basarabean şi prea puţin chiar în legatură cu nevoile societăţii pentru care apărea. Am dat în Istoria literaturii, III (p. 298), dovezi despre foarte slaba cunoaştere a limbii înseşi în care era redactată revista, care cuprindea totuşi cea dintâi dovada a unei erudiţii incomparabile şi a unui spirit cu totul superior.\nAltfel e cu Stamati. Bătrânul, care trecuse de vrâsta în care se poate cere omului o adaptare la împrejurările noi, reîncepe încă din 1853, fără îndemn, se pare, ci din propria dorinţă de a folosi naţiei sale în noul pas înainte pe care-l făcea, colaboraţia sa la publicaţiile moldoveneşti: almanahuri, calendare. Bucăţile pe care le alege pentru aceasta, revizuind şi întregind, transpuind adesea în alt spirit lucrări mai vechi, au un caracter istoric luptător. E vorba de gloriile, ce nu se pot uita, ale Sucevei, de fiica lui Decebal, de stejarul care, “nenorocos”, “tovarăşi n-are”, ci este că\n…recrutul ce cu întristare\nPăşind la strajă, sta singurel,\n- apolog în care nu se ascunde poate numai izolarea anilor săi cărunţi. Şi, când, la 1867-8, stăruinţile harnicului Codrescu, care păstra din luptele pentru Unire şi libertate tipografia ziarului Buciumul român, îl fac, în preajma morţii, să se hotărască a publica, supt titlul de Muza românească (nu: “moldovenească”) din care a ieşit, de pe urma încetării lui din viaţă, un singur volum - o sumă de scrieri, în versuri şi proză apar, dovedind ce schimbare adusese noul avânt naţional în sufletul acestui singuratec şi uitat.\n“Desţeratul din Moldova în copilaria sa”, care cerea la 1863 “clasa de studii naţionale la gimnazii” (p. 525), nu mai cânta pe vechea “laută a Moldovei”, care “ţinea hangul la ospeţele domnilor”, ci se gândeşte la Vrancea liberă, la Roman de acolo, eroul “Daciei”, la dacoromâni, la “scumpa noastră ţară Daco-România” (p. 37). Dorul de patrie va fi dedicat, în 1861, “României”, şi moto cuprinde această “doină veche” - şi nu prea veche - a “unui prizonier la tătari”, căruia şi fumul ţării sale i se pare dulce şi mirositor:\nAm fost şi eu român,\nDar m-am făcut păgân,\nCăci, tânăr fiind,\nBietul meu pământ\nDe tătari călcat,\nEi sclav m-au luat.\nDe-acum numai moartea\nSă mă scape poate\nDe pagânătate. (p. 60)\nŞi ca să arate robul că măcar pentru urmaşii săi pot veni alte zile, el îmbracă lupta între romanitate şi slavismul rusesc în frumoasa alegorie poetică a lui Dragoş tinerelul domn român, Făt-Frumos moldovean, care merge să răpuie, în adăpostul lui de la Cetatea Albă, - cetatea de doi zmei păzită - pe păgânul (p. 33) Vronta uriaşul, care ascundea acolo “Dochia răpită” - fărâma “basarabeană” a Daciei.\n","date":"16-05-2008","img":"https://axaneamului.ro/posts/magazine/axa-i/11/continuitatea-spiritului-romanesc-in-basarabia/images/0.jpg","permalink":"https://axaneamului.ro/posts/magazine/axa-i/11/continuitatea-spiritului-romanesc-in-basarabia/","series":["AXA ANUL I"],"tags":["Basarabia noastră cea de totdeauna"],"title":"Continuitatea spiritului românesc în Basarabia"},{"author":"Dragoș Nicu","categories":null,"content":"Un lucru foarte ciudat s-a întâmplat zilele astea. Statul român, prin vajnicii ei reprezentanţi la nivel administrativ, cu girul firmei de taximetre (nu-i dăm numele; “Siguranţă şi încredere” este sloganul lor) au furat maşina redacţiei din faţa sediului.\nEi spun că nu ar fi aşa. Că în baza legilor, ei au tot dreptul să ridice orice maşină parcată neregulamentar. Evident, la întrebarea “unde îţi poţi parca maşina regulamentar când pe o rază de 700-750 de metri nu există nici o parcare amenajată” - nu mai zic gratuită, că dealtfel toate taxele lor aberante sunt plătite la zi, răspunsul vine într-un ton de iritare maximă şi dispreţ... “n-am făcut eu legea dom`le! Du-te şi ceartă-te cu ăia din Parlament!”\nEu de aici trag două concluzii: Statul iar m-a minţit când mi-a spus că eu plătesc poliţia şi că ea, de fapt, trebuie să mă servească, şi de faptul că acelaşi Stat mincinos, mai este, pe deasupra, şi incapabil să legifereze PENTRU cetăţean, iar nu împotriva lui!\nBine, sunt maliţios. Nu au furat-o, ci au parcat-o domniile lor regulamentar. Aşa e! De fapt, poliţiştii doar aplică legea. Ce-i drept, doar maşina redacţiei au luat-o de pe acea stradă (o Dacia 1310 din 1997 cunoscută şi ca Harap-Alb), unde, vă asigur, nu mai era nici o altă maşină.\nŞi vă rog să nu vă gândiţi că vreau să moară şi capra vecinului! Primul motiv este expus mai sus. Alt motiv este că deja am simţit din partea vecinilor, redacţia fiind situată într-un bloc, invidie. Adică maşina voastră stă într-un loc sigur şi păzit. După reacţia asta mi-am dat seama că trebuie să mă duc negreşit la domnii parlamentari, şi cu ruşine sinceră în suflet, să le cer iertare pentru gândul ce l-am gândit despre dumnealor. Legea aceea este pentru siguranţa maşinii noastre.\nŞi atunci m-am luminat (ca într-o revelaţie patapieviceană). De fapt, acele taxe nu sunt deloc aberante, sunt ca domniile lor să STEA cât mai confortabil şi să gândească pentru mine, pentru sănătatea mea, atât fizică (maşină nu ai, faci sport) cât şi moral-creştină (nu mai înjuri coloanele de maşini interminabile din trafic). De fapt, toate taxele au rostul lor, deşi ajung la aceeaşi venerabili domni, câteodată poate doamne. Că vă spun eu: nu mai gândiţi că în spitale nu sunt medicamente - corpul creează singur anticorpi şi învige boala (genial; oamenii mureau, înainte să se descopere medicamentele, pentru că ei nu au avut conducători capabili să se gândească la asta). Că în şcoli nu se face carte, ci “se dă o carte” (că doar n-o fi editură) nu-i problemă - cine-i deştept se descurcă singur, şi apoi şcoala vieţii contează mai mult. Exemplele sunt multe. Răspunsurile foarte simple. Recomandarea mea... nu mai gândi - că ei o fac mai bine decât tine!\nNu reacţiona, că tot ei vor învinge - doar au adevărul de partea lor; nu contează că tu nu-l cunoşti - e mai bine pentru tine!\nNu te mai zbate - până la urmă o să îţi dai seama că este degeaba!\nNu te mai amăgi - ai să vezi că dacă ai două servicii ca să îţi creezi, vezi Doamne, luxul de a supravieţui, la pensie o să îţi doreşti încă un serviciu să nu te plictiseşti aşteptând la cozile, aproape “ceauşiste”, de la farmacie!\nDeşi de atunci, ca un cetăţean, model european de fabricaţie 2007, acceptat doar în genunchi la lupta pentru resturi, am încetat să mai gândesc, o întrebare tot nu îmi dă pace: În întregul lor sistem, Hristos unde este?\n","date":"16-05-2008","img":"","permalink":"https://axaneamului.ro/posts/magazine/axa-i/11/political-corect-egzarsaiz/","series":["AXA ANUL I"],"tags":["Politică"],"title":"Politicăl corect egzărsaiz"},{"author":"George Mihalcea","categories":null,"content":"Imediat după Paşti, oraşele, comunele şi satele au început să fie bântuite de un soi de animale ciudate, îndelung clănţănitoare, pe care aspectul biped şi turtit dorso-ventral nu reuşeşte, totuşi, să le situeze printre oamenii normali, aşa cum i-a lăsat bunul Dumnezeu… Este vorba, de bună seamă, de agenţii electorali şi despre candidaţii pe care îi promovează. La ţară e cel mai comic. Câte două, trei, patru maşini, cu mărci şi vechime variabile în funcţie de potenţa partidului, dotate cu megafoanele rămase de la ultima retragere a minerilor din scumpa Capitală a Patriei, trec pe uliţele prăfoase cu viteză mică. Bruiate de scârţâitul membranelor sparte, ele, megafoanele, transmit un soi de mesaje pe care nu le ascultă mai nimeni, prin care bieţilor ţărani li se vesteşte fericirea fără margini pe care o vor trăi dacă îi vor vota pe cutare, pe cutare, sau pe cutare. Imbecilii ocupanţi ai maşinilor sunt, desigur, incapabili să audă înjurăturile azvârlite de oamenii ocupaţi cu plivitul ţarinelor, necum să vadă scuipaţii celor prea mult minţiţi.\nPreocuparea lor fundamentală este aceea de a se achita cât mai degrabă de sarcina de partid, pentru a trage, apoi, la crâşma satului, sau acasă la cel mai burtos politician local al formaţiunii politice respective. Acolo, satisfăcuţi de „munca” bine făcută, se pun pe chef şi pe împărţit viitoarele funcţii şi, mai ales, fondurile. Desigur, dacă există suficientă potenţă financiară, cheful cu pricina îi poate cuprinde şi pe sătenii dispuşi să iasă la un mic şi o bere pe cheltuiala celor care îi iau drept proşti. În plus, s-a relansat moda pungilor cu însemne electorale, care pungi cuprind un chil-două de făină, un pui de găină mort de inaniţie sau de bătrâneţe şi o pungă cu zahăr. Norocoşii au dat chiar şi peste ciozvârte de miel, ori de câte o sticlă cu bere expirată sau cu vin contrafăcut… În oraşe este şi mai ridicol. Televiziunile, era să scriu tembeliziunile şi nu greşeam deloc, oferă contra cost vaste spaţii de antenă spre folosul altor bipede, mai spălate, mai pomădate şi mai trase la costume Armani. ACEŞTIA NU MAI PROMIT FERICIRE VEŞNICĂ DOAR ŢĂRANILOR, CI ÎNTREGII NAŢIUNI, ORIUNDE S-AR AFLA REPREZENTANŢII ACESTEIA, CHIAR DACĂ LOCUL ACELA ESTE O CULTURĂ DE CĂPŞUNI DIN SPANIA, SAU O ÎNCHISOARE ITALIANĂ ORI POLONEZĂ. Păsăreasca lor este doar ceva mai spilcuită, dar inventarul cuvintelor folosite depăşeşte rareori numărul de o sută cinzeci. Culmea a constituit-o un candidat la primăria Bucureştilor, care promitea eradicarea corupţiei din instituţia cu pricina, el urmând, dacă va fi ales, să-l înlocuiască pe unul din propriul partid, care a condus Capitala în folosul exclusiv al firmelor sale, umplând-o cu borduri MADE IN CHINA. Cât despre ceilalţi, ştim deja că se vor repezi ca hămesiţii pe banul public chiar din secunda eventualei înscăunări. Au mai făcut-o şi o vor mai face. Nu mai spun cât de repede l-au faultat pe unul, medic reputat, dovedit ca bun administrator şi destul de bogat ca să fure mai puţin, pentru a-i bloca accesul pe listele electorale. Povestea e normală, câtă vreme individul este şi destul de nebun ca să i se rupă în paişpe de comanda politică a partidului din care se trage ca senator, dacă nu-i convine ceva. ACUM, avem imaginea unei ţări bântuite de false flaşnete electorale, în care bipedele din rasa porcus politici-anus fac mare gălăgie pentru alegerile locale, încordându-şi muşchii pentru alea cu adevărat grele care vor urma. Vorba aceea, avem o ţară, cherem destul, ne porcim liberi şi ne destrăbălăm aşişderea. Aferim, bade Ioane, aferim bade Gheorghe, dar fă ce a zis un mare poet: TREZEŞTE-TE!!!\n","date":"16-05-2008","img":"https://axaneamului.ro/posts/magazine/axa-i/11/a-inceput-mareata-stupida-tevatura/images/0.jpg","permalink":"https://axaneamului.ro/posts/magazine/axa-i/11/a-inceput-mareata-stupida-tevatura/","series":["AXA ANUL I"],"tags":["Politică"],"title":"A început măreața, stupida tevatură"},{"author":"Cola Nicea","categories":null,"content":"SAU DESPRE ISTORICUL FORMĂRII CETELOR DE LUPTĂTORI ROMÂNI PENTRU EMANCIPAREA POLITICĂ A ROMÂNIMII DIN MACEDONIA partea a III-a Peste câteva zile ne-am despărţit de cele două cete bulgăreşti şi ne-am transportat la munte, în satele româneşti care aveau atâta nevoie de apărare. Pe drum ne-am oprit în satul grecesc Iavorţa, spre a omorî vreun grec, dar n-am găsit pe nimeni. De frica represaliilor noastre, localnicii se retrăseseră în pădure şi stăteau ascunşi. Întrucât grecii omorâseră în satul Doliani pe românul Gherase, un om bătrân, împreună cu fiica sa, în timp ce se găseau la prăşitul porumbului, în drum spre Cernova, întâlnind doi greci care transportau cherestea la oraş, i-am împuşcat pe amândoi împreună cu catârii lor. Prin urmare, ochi pentru ochi, dinte pentru dinte.\nAtacurile dintr-o parte şi de alta deveneau tot mai îndârjite. Comitetul grecesc voia să dea un atac în stil mare, adică să incendieze satul Xirolivad, chiar cu ajutorul armatei turceşti care staţiona în sat. Noi am aflat de acest lucru printr-o întâmplare stranie. Ofiţerul turc din sat primise un ordin confidenţial de la Comandamentul din Veria, cu următorul conţinut: „Zilele acestea vor trece prin satul Xirolivad nişte prieteni de-ai noştri. Dumneavoastră să le daţi tot ajutorul spre a-şi îndeplini misiunea. Parola va fi «plug» în limba turcă. La auzul acestei parole, voi să nu ieşiţi din cantonamente.” Cum ofiţerul turc nu era prea edificat asupra acestui ordin, se adresase învăţătorului român, Sterie Duli din Xirolivad, confidenţial, impunându-i sub prestare de jurământ să nu divulge acest secret. Desigur, învăţătorul nu s-a ţinut de cuvânt şi pusese în gardă pe conducătorii comitetului din sat.\nPeste câteva zile, o ceată de antarţi condusă de ofiţerul Amalias, se aşezase în apropiere de sat, cu scopul de a-l ataca. Au stat două zile în satul Castania, la colibele sărăcăceanilor (Sărăcăceani era un trib românesc grecizat de mult, păstori risipiţi prin toţi munţii de la sud de versantul Balcanilor. Interesant este faptul că, deşi nu ştiu româneşte, continuă totuşi să se considere vlahi, adică români). Antarţii s-au interesat de poziţia satului Xirolivad, de tăria cetei armatolilor. Cum sărăcăceanii nu cunoşteau numărul nostru, le-au spus că suntem vreo patruzeci, plus mai mulţi păzitori înarmaţi. Antarţii au capturat un păstor român, l-au ţinut toată ziua legat şi au încercat să scoată informaţii de la el. Totuşi, păstorul a izbutit să le scape din mâini, şi cu toate cartuşele trase după el, nu l-au nimerit. Ajuns în sat, el a adus vestea despre prezenţa antarţilor la colibele sărăcăceneşti. Antarţii, bănuind că românii s-au pus în gardă, nu au mai îndrăznit să atace.\nPăstorii români erau înţeleşi cu sărăcăceanii astfel: armatolii români să nu-i atace şi pe ei, iar ei, la rândul lor, să-i înştiinţeze ori de câte ori de va pripăşi vreo ceată de antarţi. Întrucât sărăcăcenii nu şi-au respectat angajamentul, ne-am hotărât să-i pedepsim, ucigând pe câţiva dintre ei.\nE o zicală românească: apa doarme, dar duşmanul ba. În timp ce ne aflam în pădurea Flamura din Xirolivad, trădaţi fiind, am fost împresuraţi de armata turcă. După o încercare care a durat cam o oră, am izbutit să ieşim din cerc, însă aici a fost rănit armatolul nostru Hrista Ciomu.\nUrmăriţi de armată, n-am mai stat în Xirolivad, ci am coborât în satele bulgăreşti şi ne-am unit cu ceata lui Traian Cucuda din satul Licovişte. În apropiere de acest sat era o moşie turcească, Braniata. Pe această moşie, nişte albanezi musulmani din tribul gheg îşi făcuseră colibe şi îşi păşunau caii. Gheghii intraseră în legătură cu grecii să omoare bulgari din Licovişte, pentru ca aceştia să părăsească satul şi în locul lor să se stabilească gheghi din Albania. Dintru bun început, au împuşcat chiar doi ţărani bulgari. Aşadar, trebuiau pedepsiţi. Am împresurat colibele, le-am dat foc, am împuşcat doi din ei, de asemenea şi caii.\nAm fost informaţi că o ceată de antarţi poposea la stânele românilor grecomani din Selia, anume la locul denumit Giuneapeni (jnepeni). Am încercat să-i înconjurăm, dar pândarul lor ne-a observat. Antarţii au rupt-o la fugă, neavând poftă să se angajeze în luptă. Aceste fapte au avut loc în anul 1906-1907, înaintea loviturii de stat a junilor turci.\nDin Salonic ne-a venit o veste tristă. A fost omorât Vasile Jacachi, bun român, negustor într-un sat de lângă Veria, Macriguşi. Era omul care ne-a dat cele mai preţioase informaţii. Iată cum a fost împuşcat. La acest asasinat, poliţia turcă a colaborat direct. Vasile Jacachi era însoţit de Vasile Zeana, salariatul şcolii superioare comerciale române din Salonic. În timp ce erau amândoi în tramvai, un terorist grec trage în Jacachi şi îl omoară. Vasile Zeana pune mâna pe asasin şi îl imobilizează, însă un comisar turc, care se afla în tramvai, îl arestează pe Zeana, acesta protestează, însă între timp asasinul dispare, bineînţeles ajutat de comisarul turc.\nNe-am propus să-l răzbunăm. După divulgările făcute de Agras, ştiam că toate uneltirile împotriva românilor porneau de la mitropolitul grec din Salonic. El făcea rapoartele către Silogul din Atena şi, în acelaşi [timp, era] omul de legătură dintre antarţi şi autorităţile turceşti. Urma deci să fie asasinat mitropolitul. Mihali Handuri n-a vrut să se tragă la sorţi, ci a cerut să i se dea cinstea de a fi ucigaşul unui mitropolit grec. Înarmat cu acte false şi însoţit de un ghid care cunoştea bine Salonicul, au depistat casa mitropolitului, totuşi, conspiraţia transpirând, autorităţile turceşti îl arestează şi îl condamnă la moarte, însă nu a fost executat, deoarece între timp survine constituţia democratică a junilor turci şi este graţiat. După arestarea lui Handuri am rămas eu ca şef al cetei româneşti.\nNe venise ordin de la ceata bulgărească a lui Vani Manafi să mergem să ne aprovizionăm cu muniţii. Vani Manafi era şeful nostru ierarhic. În momentul acela se afla la Gramaticova, iar noi la Xirolivad, cale de o zi şi o noapte.\nŢăranii bulgari din satul Arsen ni s-au plâns de beiul turc, proprietarul moşiei unde lucrau ţăranii ca clăcaşi (Ţăranii bulgari şi greci pe vremea stăpânirii otomane erau clăcaşi pe moşiile beilor, numai românii au fost totdeauna liberi. Ei n-au cunoscut şerbia. Satele româneşti se bucurau de statutul de chefalohori, adică nu aparţineau nici unui stăpân). Beiul se ducea din când în când pe la moşie şi se informa asupra acţiunii cetnicilor, după care înştiinţa autorităţile turceşti. Într-o zi, pe când venise la moşie, l-am capturat, l-am dus în pădurea de lângă satul Mesimeri, l-am anchetat despre toate informaţiile [pe] care le dăduse, şi l-am executat. Autorităţile au luat măsuri şi au trimis potera împotriva noastră. Ne-au descoperit că suntem în pădurea Mesimeri şi ne-au împresurat. Manafi era chiar din acel sat şi cunoştea bine poziţiile ocupate de armata turcă. Am ales un loc unde am crezut că va fi mai uşor de străpuns. Noi eram 15 oameni. Am angajat o luptă corp la corp, crâncenă. În această ciocnire au fost răniţi grav doi din tovarăşii noştri. A fost împuşcat ofiţerul turc care comanda detaşamentul, un soldat mort. Ceilalţi au luat-o la fugă. Am luat sabia ofiţerului, iar de la soldat arma Mauzer. Pe răniţii noştri nu i-am lăsat să cadă în mâinile inamicului. Unul din ei era rănit la gură, deci putea să meargă, celălalt la ambele picioare, şi l-am luat în cârcă până am ajuns în Balta Ianiţa. Aici am cumpărat medicamente din oraşul Ianiţa şi s-au vindecat. Între timp ne regrupăm, venind aici ceata lui Coliman şi a lui Traian Cucuda.\nDe la Vodena ne vine ştirea că preotul din satul Nisia, cândva înfocat exarchist (Biserica bulgară, după desfiinţarea patriarhiei de Ohrida, nu mai recunoştea jurisdicţia Patriarhiei din Constantinopole), organizatorul comitetului bulgăresc, devenind apostat, s-a pus în slujba inamicului, în următoarele împrejurări:\nFiind arestat ca terorist, a fost condamnat la 20 de ani de muncă silnică. Întrucât organizaţia grecească avea nevoie de el spre a şi-l face informator, intervine pe lângă autorităţile turceşti şi este graţiat, cu condiţia să devină patriarhist. Preotul a început să dea toate informaţiile cu privire la mişcările noastre şi ale bulgarilor, aşadar trebuia pedepsit. Preotul obişnuia să se ducă în toate zilele de târg la Vodena, unde se întâlnea cu cei cărora le dădea informaţiile. El însă nu pleca singur, ci însoţit de un grup numeros de soldaţi turci. Într-o zi de târg l-am pândit la marginea unei păduri şi, când a trecut prin dreptul nostru, am tras şi l-am rănit, însă a putut să fugă, întrucât noi a trebuit să angajăm lupta cu soldaţii care îl escortau. Au căzut morţi trei soldaţi, iar noi am pierdut pe un tovarăş scump, anume bulgarul Mihalceto. Fiind rănit grav, nerecuperabil, şeful cetei, Coliman, spre a nu cădea viu în mâinile adversarului, i-a descărcat pistolul în tâmplă şi a murit. I-am luat arma, precum şi armele soldaţilor căzuţi. Locul unde s-a dat lupta era situat la câţiva kilometri de oraşul Vodena.\nDupă aceste isprăvi am plecat toate cetele spre Sborsko, unde aveam depozitul de mu­niţii. Eram în total vreo 35. După ce ne-am aprovizionat cu [muniţii], fiecare ceată a ple­cat în sectorul ei, dar am fost trădaţi. Am mai poposit câtva timp la Gorno Rodivo, în pă­durea Blavoda. Coliman a rămas locului, căci era sectorul lui. Traian Cucuda a luat-o spre sud, la Vestocop, iar noi cu Vani Manafi în satul bulgăresc Gugova, de lângă satele româneşti Paticina, Gramaticova. Trădaţi fiind, armata turcă împresoară satul. Ne-am despărţit în două cete, una sub comanda lui Vani Naţu din Rosilova, iar cealaltă, cu noi împreună, sub comanda lui Vani Manafi. Am încercat să ne strecurăm, dar toate poziţiile erau ocupate. Am căutat să intrăm în Balta Bladova, dar şi balta era păzită. A trebuit să angajăm lupta. Armata turcă era formată din soldaţi de elită, avgitabur (vânători de munte), instruiţi special pentru urmărirea cetelor. La această ciocnire a căzut eroic viteazul Vani Manafi, luptător neînfricat pentru autonomia Macedoniei, şi Carageata. Din informaţiile care ne-au parvenit după două zile, dintre soldaţi au căzut opt. Ceata lui Vani Naţu n-a intrat în luptă, căci la auzul împuşcăturilor, toată armata se concentrase împotriva noastră. Noi, scăpând din această cursă, ne-am dus la Paticina, apoi la Gorna Rodivo, unde se afla Coliman, şi i-am povestit totul. Coliman ştia de întâmplarea noastră şi de cine am fost trădaţi.\nÎn satul Corniţelova era un detaşament turc comandat de un ceauş (plutonier). Ceauşul teroriza populaţia bulgărească din sat, nu-i lăsa să iasă la munca câmpului (spre a nu lua contact cu cetele şi a le aproviziona). O delegaţie de ţărani bulgari se adresează lui Coliman, ori părăseşte regiunea, ori îl lichidează pe ceauş. În fiecare sâmbătă ceauşul pleca la Vodena pentru aprovizionarea armatei, dar nu pleca singur, ci după ce trimitea o patrulă de avangardă înainte. Întrucât soldaţii plecau pe jos, ei porneau la drum cu un ceas mai devreme, iar ceauşul, călare, îi ajungea din urmă mai târziu.\nNoi eram patrusprezece la număr. am pus ţărani să ne semnalizeze atunci când va trece avangarda prin fluturare de batistă albă, iar când va trece ceauşul, prin batistă roşie. Ţăranii ne-au rugat să nu-l omorâm, ci să-l prindem viu şi să-l împuşcăm departe de hotarul lor, spre a nu avea urmări de pe urma autorităţilor.\nZis şi făcut. Ne-am pus la pândă la stânga şi la dreapta drumului, în nişte tufişuri, iar când să treacă ceauşul, am sărit patru inşi, am înhăţat calul de frâu, l-am dezarmat, l-am legat şi apoi ne-am transportat lângă satul bulgăresc Pociup. Anchetat, ne-a mărturisit că a luat parte la lupta din Gugova, unde au fost omorâţi Manafi şi Carageata. A fost executat departe de satul Pociup, iar calul l-am slobozit în altă parte. Patrula avangardă, care ajunsese la Vodena, a aşteptat să vină ceauşul, dar degeaba. În cele din urmă au anunţat autorităţile superioare. Autorităţile şi-au dat seama de ce s-a întâmplat, de aceea au trimis potere grele să-l găsească, viu sau mort, dar n-au găsit nimic. Coliman a prins un ţăran turc din Meglenia şi l-a trimis la şeful districtual Vodena, cu următorul bilet scris în limba turcă: „Ceauşul, comandantul detaşamentului din satul Corniţelova, a plecat în lumea cealaltă să ducă salutări şi să ceară iertare lui Vani Manafi, pe care el l-a împuşcat în lupta din satul Gugova.”\nNoi am părăsit regiunea, spre a nu ne descoperi poterele. După zece zile de la atacul contra ceauşului, antarţii greci au incendiat zece case ale fruntaşilor din satul bulgăresc Pojarsko. În Pojarsko grecii nu reuşiseră să facă nici un prozelit. Antarţii erau în înţelegere cu jandarmii turci, care le-au înlesnit opera de incendiere. Cu o zi înainte de incendiere, casele respective au fost percheziţionate. Incendiul a avut loc ziua în amiaza mare. Antarţii au operat nestingheriţi de jandarmi, se spune chiar că în timpul nopţii au fost găzduiţi la postul de jandarmi. La acest atac greco-turc, satele bulgăreşti din jur au fost cuprinse de groază. În timpul acela făceam parte din ceata lui Coliman. Ne-am hotărât să acţionăm prompt. În apropiere de satul Gorna Rodivo, unde ne găseam noi, este satul Tresino, cu populaţie mixtă, bulgari şi turci. În acest sat propaganda grecească a izbutit să facă vreo cincisprezece bulgari grecomani. Din când în când satul era vizitat de mitropolitul din Vodena, care trasa sarcini agenţilor grecomani din Tresino. Se vorbea chiar că aceşti bulgari grecomani erau în legătură cu incendierea caselor fruntaşilor autonomişti bulgari din Pojarsko.\nColiman a luat măsuri pentru incendierea celor cincisprezece case de bulgari grecomani. S-au dat dispoziţii, ca în ziua sorocită să mai vină vreo treizeci de oameni de prin satele bulgăreşti care [erau] bine organizate, fiecare sat având câte zece oameni înarmaţi, gata oricând pentru acţiune, cum s-ar zice, era un fel de miliţie populară. Noi eram 20 de oameni. Am stat toată ziua în sat, găzduiţi pe la casele bulgarilor autonomişti. Eram aprovizionaţi cu câte 2-3 litri de petrol amestecat cu cenuşă. Însoţiţi de curierii din sat, ne-am postat câte trei oameni la fiecare casă de grecoman. La ora fixată, am început să dăm foc la uşile caselor. Când s-au trezit oamenii, casele ardeau deja. Au început să sară prin fereşti. Noi aveam ordin să-i împuşcăm. Unii din ei aveau arme şi trăgeau în noi. Populaţia turcă, precum şi jandarmii, au deschis foc şi ei. Coliman s-a suit pe o ridicătură de teren de lângă mahalaua turcească şi a început să strige cât îl ţineau puterile, că cetnicii nu au nimic cu turcii. Populaţia turcă să-şi vadă de treabă şi nu i se va întâmpla nimic. O parte din noi am înconjurat postul de jandarmi, spre a nu-i da posibilitatea să intervină. Soldaţii trăgeau în vânt pe nimerite. Am stat până când casele au început să ardă bine, după aceea ne-am retras la Gorni Rodivo, la locul denumit Ţarven Camen, de lângă satul Paticina. Un curier ne-a adus ordin din Veria, să ne retragem în sectorul românesc, spre a apăra satele Selia, Doliani, Xirolivad, Gramaticova, Cândrova.\nÎn primăvara anului 1908, antarţii au măcelărit turmele celnicului român Toli Hagigogu, circa trei mii de oi şi capre, şi au ucis cinci păstori, spun cinci, deoarece cu un an în urmă au fost ucişi încă opt păstori. Culpa? Nu s-au supus poruncii lui Akritas de a-şi retrage copiii de la şcoala românească.\nNoi am mai fost înştiinţaţi că o numeroasă ceată de antarţi va ataca în satul Durmani turmele mai multor români.\nAm luat măsuri să contracarăm atacul. În ceată am mai primit încă doi oameni din Doliani şi Veria, astfel ne socoteam destul de tari spre a zădărnici planul grecilor.\nAflând că suntem tari, antarţii n-au îndrăznit să atace târlele din Durmani, ci s-au abătut la turmele lui Hagigogu, unde au comis măcelul pomenit mai sus, în timp ce noi îl aşteptam la Durmani, distanţă de mai bine de zece kilometri.\nNe-am hotărât să ne răzbunăm imediat. Cum? Incendiind cartierul grecesc din oraşul Veria.\nÎn oraşele din Macedonia fiecare grup etnic îşi avea cartierul lui. Astfel, în Veria era cartierul grecesc, românesc, turcesc şi evreiesc. Oraşul Veria, anticul Bereia sau Beroia, este unul din cele mai vechi oraşe din Peninsula Balcanică. Aici istoria vorbeşte la tot pasul. Apostolul Pavel, predicând, a întemeiat aici una din primele sale biserici creştine. Undeva în oraş există o stâncă, un fel de stânca Pnyx (de unde oratorii atenieni îşi rosteau discursurile) al Veriei. Tradiţia spune că de pe această stâncă a vorbit apostolul neamurilor. Oraşul are o reţea de canalizare foarte bună. Râul care alimentează oraşul cu apă, Anadere, de la sursă încă se împarte în două. O parte e condus pentru alimentarea cu apă a mai multor mori, iar cealaltă, după ce trece printr-o conductă care trece pe sub deal şi despre care poporul vorbeşte că datează din antichitate, e dispersat în oraş. În oraş se întâlnesc multe cişmele şi o foarte mare fântână arteziană (sindrivan). Planul nostru era să distrugem conducta chiar la intrarea sub deal. Rămas fără apă, întrucât casele din Veria erau construite din scândură, am fi putut da foc la câteva case de la periferie, şi apoi întreg oraşul din partea grecească ar fi devenit o mare de flăcări. Totul era pus la punct. Aşteptam doar ordinul să acţionăm. Vreo douăzeci de oameni de ai noştri, un fel de miliţie populară, erau înarmaţi cu târnăcoape şi lopeţi pentru distrugerea conductei. (În text este scris cuvântul canal, sub formă de canal intră pe sub deal, noi însă am înlocuit cuvântul canal prin conductă).\nTocmai când eram gata să acţionăm, am primit instrucţiuni din Veria şi Doliani, să stăm pe loc. Ni se spusese: „Este uşor să distrugi un oraş, dar este foarte greu să-l construieşti, mai ales când este vorba de un oraş istoric. Ne va condamna posteritatea şi riscăm să intrăm în istorie ca ucigaşi ai urmelor Apostolului Pavel.” Însuşi celnicul Hagigogu, cel ale cărui turme fuseseră măcelărite, ne-a trimis vorbă printr-unul din feciorii săi, să renunţăm la acest plan. Comunitatea română din Doliani a trimis în persoană pe preotul Papatanase (popă habotnic), rugându-ne să nu facem acest sacrilegiu, incendiind un oraş care numără 70 de biserici, unde a vorbit apostolul ginţilor şi se află moaştele Sfântului Antonie. La fel, bătrânul celnic Petre Badralexi a trimis pe cineva din oamenii lui, spunându-ne să renunţăm la acţiune. Ni se spusese că se aşteaptă din Occident o comisie care să cerceteze la faţa locului cele ce se petrec la noi.\nÎn iarna anului 1906-1907 a venit în Balta Ianiţa inspectorul general al cetelor bulgăreşti, Boris Sarafof. Era însoţit de un ziarist american, pare-mi-se, după cât îmi aduc aminte, de la Daily Herald, şi a stat aproape o lună în Baltă. A vizitat şi coliba noastră, „Vlaşca ceta”, şi a stat cinci zile printre noi. La plecare a dăruit lui Mihali Handuri pistolul său automat, un Mauser.\nSarafof s-a declarat mulţumit de activitatea noastră, ne-a vorbit de vechea prietenie dintre români şi bulgari, de pe vremea domniei fraţilor asăneşti, de buna înţelegere care există de veacuri între cele două naţionalităţi din Macedonia şi de faptul că eram la punct cu ştirile politice, întrucât prin Salonic noi primeam regulat ziare româneşti din ţară şi mai ales franţuzeşti. Ţăranii nu ştiau cine este, bănuiau însă că este o căpetenie mare, de aceea îşi ziceau între ei: „Doide voivoda” (A venit voievodul). Într-o zi venise vorba despre asasinarea lui Ştefan Mihăileanu, la Bucureşti. Ne-a spus textual: „Să nu credeţi că l-am ucis pe Ştefan Mihăileanu pentru faptul că era român. Organizaţia noastră condamnă la moarte pe toţi acei care trădează poporul macedonean, indiferent de grupurile etnice care alcătuiesc acest popor. Grecii ucid pe români şi pe bulgari pentru că nu vor să devină greci, spre a-şi crea mai apoi, din teritorii care nu le aparţin nici istoriceşte şi nici din punct de vedere etnic, o Grecie mare. Ştefan Mihăileanu nu e singurul caz. Ştiţi doar că tot organizaţia noastră l-a omorât şi pe Tachef, în timp ce era primul ministru al Bulgariei, pentru faptul că Tachef se pronunţase pentru încorporarea Macedoniei la statul bulgar, nu la obţinerea independenţei sale.” Totuşi, ironia soartei, după ce s-a întors din Bulgaria, după vreo două luni, a fost asasinat şi el, împreună cu profesorul Garvanof, chiar în casa lui, de Paniţa. La rândul lui, Paniţa, socotit trădător al cauzei macedonene, refugiat în Austria, a fost asasinat de Menca Cârnicit, soţia de mai târziu a lui Ivanciu Mihailof, marele luptător pentru dreptatea poporului macedonean.\nÎn primăvara anului 1907 ne venise trista veste din oraşul Bitolia, că şeful cetei destinate pentru Pind şi Tesalia, Alexandru Coşca, a fost omorât într-o luptă cu armata turcă, în satul Sliviţa de lângă lacul Prespa. Restul cetei scăpând, condusă de Sterie Millioru şi Gachi Marami, a ajuns în Pind, a trecut în Tesalia pe teritoriul grec până la Volos şi, după ce a dat câteva atacuri, s-a întors din nou în Pind.\nÎn Pind, ceata lui Milioru a dus lupta cu bandele greceşti care erau conduse spiritual de Episcopul Emilianos din Grebena. Într-o zi, în timp ce se afla în vizită canonică în episcopie, Milioru l-a pândit şi l-a împuşcat.\nO altă ceată românească a trecut în Epir, în părţile oraşului Ianina, condusă de Scupra, Budas şi Nicu Balamoti. Pentru nimicirea acestei cete, guvernul grec a pus un mare premiu, totuşi ceata s-a întors cu bine în Pind, în sectorul Vlahuhori.\nÎnsă premiul a rămas tot premiu. Chiar după proclamarea constituţiei junilor turci, Nicu Balamoti a fost ucis de nişte greci, la o petrecere, lângă lacul Ianina. Semnificativ este faptul că nici în regiunea Ianinei nu există greci. Epirul este locuit de albanezi şi români.\nEpiscopul grec din Castoria, Fotios, turba de necaz că n-a putut face nimic în regiunea Prespa, deşi conlucra pe faţă cu autorităţile turceşti. Prin agenţii lui, promiţând mari sume de bani, a încercat să-l atragă pe Mitru Vlahu, şeful unei cete, să se pună în slujba cauzei greceşti. N-a reuşit, pentru că solii pe care îi trimetea episcopul, Mitru Vlahu îi împuşca. Totuşi, episcopul a reuşit să-l convingă pe voievodul bulgar Cota, din satul Rulea, în schimbul a şase lire pe lună, plătite anticipat pentru timp de jumătate de an, adică în total 36 de lire, ca să-l prindă pe Mitru Vlahu şi să convingă pe bulgari să renunţe la exarhism şi să redevină patriarhişti. Dar Cota din satul Rulea n-a reuşit în acţiunea lui. Din ordinul lui Mitru Vlahu, toate satele îl urmăreau, de aceea stătea ascuns pe la rudele sale. După şase luni, Cota a trimis un sol la episcop şi i-a cerut alte 36 de lire, simbrie anticipată pentru o jumătate de an. Episcopul a ripostat că nu-i poate plăti, fiindcă nu a făcut nimic pentru cauza grecească. Cota i-a trimis atunci episcopului o scrisoare, că dacă nu îi dă banii, va merge la Castoria şi îi va reteza capul. Episcopul întrebase pe aducătorul scrisorii, unde se află prietenul său Cota. Fără să-şi dea seama, curierul divulgase ascunzătoarea lui Cota. Imediat episcopul l-a denunţat la autorităţile turceşti; prins, a fost judecat şi condamnat la moarte. Execuţia a avut loc în piaţa Atpazar din Bitolia.\nTrebuie să menţionez că acest Cota îşi dăduse drept ostatici pe cei doi băieţi ai lui, care, duşi la Atena, au fost instruiţi la şcolile greceşti şi au devenit apoi din bulgari elines bulgarofoni.\nSpre a masca denunţul făcut de episcop, grecii au preluat cadavrul lui Cota şi l-au înmormântat cu mare alai.\nPentru că nu i-a reuşit planul, Episcopul Fotios – mai ales după ce Pavlos Melas, comandantul suprem al forţelor de antarţi din vestul Macedoniei, împreună cu un alt şef, Caravanghelis, fuseseră prinşi şi omorâţi de Mitru Vlahu – cu ajutorul bandelor greceşti susţinute de armata turcească, a pus la cale asasinarea câtorva români din satul Pleasa, pentru că nu au consimţit să închidă şcoala românească din sat.\nÎn părţile Coriţei acţiona o ceată românească condusă de Coconeşi şi Nastu.\nÎntr-una din vizitaţiile sale canonice, Coneşi Tuna (Naum) l-a pândit pe „sfântul episcop” şi l-a ucis prin părţile Bigliştei.\nTrebuie să menţionez faptul că acest „sfânt episcop”, într-o vizită canonică în satul Zagoricen, a chemat pe fruntaşii bulgari din sat şi le-a spus să renunţe la exarhat şi să accepte autoritatea Patriarhiei din Constantinopole. Bulgarii au răspuns că ei rămân credincioşi bisericii exarhale. Episcopul a poruncit atunci bandelor greceşti, care au tăbărât în sat şi au trecut prin ascuţişul sabiei [pe] toţi bărbaţii şi femeile [pe] care i-au găsit în sat. Numărul celor ucişi se ridică la 80 (cifrele sunt luate după organul comitetului grec, Makedonikos Agon, care considerase drept o mare faptă patriotică acest măcel comis de antarţi împotriva apostaţilor bulgari).\nDintre toate satele locuite de români antigrecomani, regiunea Meglenia a fost cea mai crunt lovită de antarţi.\nŢinutul Megleniei, o enclavă lingvistică cu un dialect aparte de cel macedo-român, mult mai apropiat de dialectul daco-român, însă, ca şi acesta, foarte bogat în slavisme, numără următoarele sate: Livezi (sat mare, locuit de gramosteni), Oşani, Cupa, Luminiţa, Berislav, Lundzini, Huma, Ţărnareca, toţi creştini ortodocşi, iar Nânta şi Fuşteni locuite de români islamizaţi.\nÎntrucât în Meglenia nu existau nici greci, nici grecomani, propaganda grecească a întrebuinţat toate mijloacele permise şi nepermise spre a-şi face prozeliţi. Începând din preajma Salonicului şi până în nordul Vardarului, satele bulgăreşti erau toate organizate milităreşte şi toate militau pentru autonomia Macedoniei. Propaganda grecească îşi făcuse în cele din urmă un adept aici, anume Iorgachi, român din satul Belcameni, mare exploatator de păduri în ţinutul Strumiţa; după ce a conlucrat cu organizaţia bulgărească de sub conducerea voievodului polcovnic Iancof, a trădat cauza macedoneană. Astfel a trecut în Grecia, unde a organizat o bandă de 70 de antarţi şi apoi, cu consimţământul autorităţilor turceşti, s-a întors pe teritoriul turcesc, cu scopul de a prinde pe voievodul Apostol. Bulgarii însă i-au jucat o festă renegatului Iorgachi, anume, au anunţat coman­dantul detaşamentului care cantona în satul Petrovo, că la o anumită casă stă ascuns voievodul Apostol, când în realitate respectivul nu era altul decât Iorgachi. Împresurat, Iorgachi se predă fără luptă. În zadar protesta el că acţiunea sa nu este îndreptată împotriva autorităţii de stat, ci împotriva bulgarilor şi a românilor autonomişti. Transportat la Salonic, este condamnat numai de formă la trei luni închisoare.\n(va urma)\n","date":"16-05-2008","img":"","permalink":"https://axaneamului.ro/posts/magazine/axa-i/11/memoriile-capitanului-cola-nicea-iii/","series":["AXA ANUL I"],"tags":["Politică","Istorie"],"title":"Memoriile căpitanului Cola Nicea III"},{"author":"Mihai Eminescu","categories":["Politică"],"content":"Teoria păturii superpuse (1881) Eminescu crede în adevărul teoriei atât de adesea susţinute de el şi ne spune că tocmai fiindcă-i adevărată, teoria a produs o impresie penibilă asupra celor atinşi de ea. El ne spune că străinii au ajuns să acapareze toate ramurile vieţii publice. Susţinerea teoriei nu are folos practic pentru conservatori, dar conservatorii nici nu urmăresc aşa ceva. Practici în ţara noastră sunt numai liberalii care prin negoţ de palavre se îmbogăţesc şi parvin. Teoria are însă însemnătatea ei, căci pune în evidenţă faptul că pentru conservatori principiile sunt mijloc pentru păstrarea predominării rasei române, nu pentru câştig.\nStatul român nu trebue lăsat la bunul plac al unor venetici, el nu trebue să devină un fel de Americă. Statul român trebue să-şi primească soarta şi caracterul de la elementul istoric. Mediul social însă permite ieşirea la suprafaţă numai a elementelor decăzute, iar elementele sănătoase ajung să fie exploatate de cele parazitare.\nArticolul fără titlu a apărut în Timpul (VI) 1881, 6 August. N’a fost încă reprodus în nici o ediţie a lui Eminescu afară de aceea a clasicilor comentaţi.\nCăutând a esplica etnologic antagonismul atribuit moldovenilor contra muntenilor am găsit că bărbaţii de peste Milcov nu înţeleg sub cuvântul “muntean” populaţia istorică a Ţării Româneşti, una şi aceeaşi în toate provinciile, ci o pătură superpusă, neistorică, imigrată de curând prin oraşe, din care se recrutează partidul roşu, rămânând ca populaţiile vechi sau pe deplin asimilate să se grupeze, ceea ce şi fac, sub cu totul alte formule politice decât cele cosmopolite ale membrilor societăţilor internaţionale.\nAceastă teorie a produs, ca orice adevăr, o impresie penibilă asupra celor ce cred a avea cuvinte să se simtă atinşi de ea; le-a produs un fel de spaimă de ei înşii, precum se cutremură eroii lui Eschil când simt neînduplecarea fatalităţii; le-a produs poate salutara îndoială dacă în adevăr ar fi ei aceia cărora li se cuvine misiunea naturală şi înnăscută de-a reprezenta un popor din care, în definitiv, nu fac parte decât din întâmplare şi prin strecurare pe furiş.\nArgumente în contrariu cari ar invalida teoria noastră nu se prea pot aduce. Evidenţa nu se poate tăgădui, deşi un asemenea mister public nu se mărturisea, fie din cauză de oportunitate, fie pentru alte consideraţii.\nÎmplerea Parlamentului şi a funcţiilor cu noi fanarioţi de provenienţă proaspătă, falsificarea vieţii intelectuale şi politice a poporului prin capete de formaţiune hibridă, incapabile de o activitate intelectuală, toate acestea se impun vederii; autohtonul simte că nici limba, nici înclinările, nici maniera lui de-a vedea nu pot fi reprezentate de cranii c-un dram de creier, supus la ramolisment. Studii craniscopice comparative ar fi de folos, şi tineretul Facultăţii de Medicină şi-ar câştiga un merit comparând încăperea cubică a unui craniu în adevăr dacoromanic cu strâmtoarea acelor scorburi găunoase în cari rezidă sterilitatea intelectuală şi perfidia partidului roşu.\nDeclamaţiile şi asigurările solemne de patriotism nu ajută nimic în cestiune, întru cât e etnologică. În privirea politică, punerea tezei poate fi oportună sau inoportună, practică sau nepractică, dar numai din punctul de vedere al celui care-o judecă, nu din acela al adevărului în sine. Pentru meritele reversibile financiare ale grupului Carada? C. A. Rosetti, pentru poeziile neogreceşti ale lui Serurie, cestiunea e şi inoportună şi nepractică.\nSă sperăm că va avea alt înţeles pentru distingerea între ceea ce e tipic românesc şi în adevăr naţional pe de o parte şi între importaţiunile de tot soiul ce se pretind naţionale.\nFără atitudinea declamatorie a ziarului francez din Capitală, mai obiectiv, dar totuşi numai din punctul de vedere al oportunităţii, ne răspunde “Cumpăna”, ziar redijat de tineri evrei.\nFoaia aceasta ne zice că “teoria noastră nu are nici un folos practic pentru partidul conservator”.\nPoate că folos practic şi partid conservator sunt o contradicţie în adjecto întru cât [î]i priveşte pe conservatori. Practice sunt Caradalele, cari ştiu a utiliza tot în afaceri ale ţării cele patru clase primare sau Codul Boerescu în aşa chip încât ajung directori de drum de fier şi de bancă şi milionari. Practic e d. C. A. Rosetti, care pune pe Giani să-i stipuleze o plată de zeci de mii de galbeni pentru negoţul de palavre exercitat de la 1857 încoace. Auzit-au cineva de vrun roşu care, în politică, să fie atât de nepractic încât să piarză un ban? Miniştrii daţi în judecată de aceşti virtuoşi se disting prin absoluta lipsă de simţ practic întru cât [î]i priveşte, căci au ieşit săraci, căci au fost oameni de stat în socoteala averilor lor private, şi sacrificiile ce le-au impus celor mai mulţi poziţiunea lor oficială le-a jignit multora interesele şi avutul lor. Cine-a sărăcit dintre roşii, afară de bieţii Goleşti cari au luat-o la serios? Dar Goleştii erau boieri de neam şi autohtoni, deci, ca atari, nu s-au uitat la folosul practic, lăsând în seama d-lui C. A. Rosetti admirabila calitate de-a concilia interesele sale private cu rolul de martir, de exilat, de prigonit, pe care l-a ştiut juca în perfecţiune. Martiriu şi patriotism ce se traduce în practică în pensii reversibile, în lefuri exorbitante create ad-hoc, în sporirea cu 40 la sută a bugetului cheltuielelor, în urcarea birurilor, în înmulţirea datoriei publice ş.a.m.d.\nCât despre folosul practic pentru ideile conservatoare, el e evident. Formula unei organizaţii conservatoare, abstracţie făcând de ţară şi de poporul istoric, se dovedeşte a fi sterilă şi lesne de escamotat. Vedem că roşii, maieştri în precupeţirea unor asemenea formule, au devenit peste noapte din republicani monarhişti şi că primesc orice program politic, numai la putere să rămâie. Treaba lor să răsucească şi să falsifice principiile conservatoare şi să pretinză că sunt ale lor.\nPentru noi principiile sunt un mijloc pentru păstrarea predominării rasei române în ţară; pentru ei un mijloc de-a rămânea la putere şi a escamota încrederea celor lesne de amăgit. Lupta trebuie să devie mai substanţială şi s-apropie timpul în care, în genere, deosebirea între idei conservatoare şi liberale, între idealuri abstracte de organizaţie va căta să înceteze.\nLupta se va naţionaliza. De o parte vom întâlni fanarioţii şi străinii, de orice credinţe politice ar fi, de alta românii proprii şi în realitate asimilaţi, abstracţie făcând de principii politice.\nEvreii au zis Congresului de la Berlin: “Sau ţara să fie cum o vrem noi sau să nu fie”. Un apropiat viitor va zice: “Sau ţara aceasta să fie în adevăr românească, sau nici nu merită să fie”.\nDe unde să rezulte în adevăr obligaţiunea pentru ţăran ori pentru fostul boier să se lupte în război sau să plătească dări pentru ca Caradalele şi Goldnerii de toate categoriile să aibă liniştea şi mijloacele de-a-i exploata în bună voie?\nOare poporul nostru nu are altă misiune pe pământ decât de-a plăti pensii reversibile dlui C. A. Rosetti şi a muri în război pentru a pune fundament siguranţei falimentelor frauduloase?\nEspresia etnologică şi geografică a statului român să nu fie decât un pretest pentru Chiriţopoli de a-şi face mendrele, pentru ca străinii să se îmbogăţească şi să se încarce cu onorile create în numele acestui popor?… Ţara Românească nu mai e decât ocazia dată unui grec ca d. C. A. Rosetti de a se gera în om de stat şi de a-şi face nume? E condamnat acest popor ca paginele istoriei lui să fie mânjite de indivizi străini, fără ca aceştia să justifice prin muncă sau inteligenţă o asemenea suplantare?\n“Cumpăna” ne citează însă state în cari împrejurările ar fi ca şi la noi: Statele Unite şi Belgia.\nSunt tocmai statele contra comparării cu cari am protestat totdauna. Amândouă formaţiuni nouă, fără caracter naţional propriu, în cari originea locuitorilor e indiferentă, amândouă fără trecut. Tocmai cerinţa de-a lăsa România să se prefacă într-o Americă sau o Belgie a Orientului este aceea căreia ne opunem din toate puterile. Nouă nu ne e deloc indiferent elementul ce are a determina caracterul şi soarta acestei ţări. Pretindem în mod absolut ca el să fie acelaş care-a determinat caracterul ţării de la 1200? 1700 şi de la 1821? 1866. O ţară care ar apuca căile americanismului deplin devine indiferentă pentru român şi e cel mult o espresie geografică, o firmă, un otel, nu o patrie, nu un stat naţional.\nDar, zice “Cumpăna”, atât în lumea fizică cât şi [în] cea morală există şi domneşte numai ceea ce are puterea intrinsecă de-a exista şi domni. Este o ciudată filozofie aceea care se sileşte a demonstra că elementele putrede, că decrepitudinea poate doborî şi stăpâni elementul sănătos şi viguros.\nPoate fi ciudată filozofia aceasta, dar nu e mai puţin adevărată. Puterea intrinsecă de-a exista şi domni nu este absolută, ci atârnă de la mediul în care se exercită. Când un popor încape de ex. sub dominaţiunea străină, învins prin superioritatea numerică, elementele sale viguroase şi statornice vor rămânea jos, iar cele cari se vor adapta mediului nou al robiei, linguşitorii, mincinoşii, viclenii, se vor ridica. Astfel grija cea dentâi a fanarioţilor a fost de-a desfiinţa armata noastră, corp cu corp, pentru a nimici mediul în care calităţile rasei române şi puterea ei de viaţă se putea exercita. La 1874 “Românul” cerea desfiinţarea armatei pentru cauze de economie.\nIstoria noastră e o ilustrare a acestei teorii. În epocele în cari se cerea vigoare şi o intensivă vitalitate s-au ridicat românii; în epoce de dominaţiune străină, exercitată din Ţarigrad ori din alte puncte, s-au ridicat străinii.\nAdaptabilitatea c-un mediu nesănătos, nedemn, nu înseamnă superioritate organică.\nStejarul nu creşte pretutindenea, buruienele în tot locul. Aceasta nu va să zică că ele au “o putere intrinsecă mai mare de-a exista şi de-a domni”. Dacă într-un mediu stricat viclenii şi poltronii înfloresc nu e dovadă că au o putere intrinsecă superioară celor inteligenţi şi de caracter, ci numai că mediul e favorabil pentru decrepitudine morală, nefavorabil pentru sănătate. În stâncă s-a găsit o broască ţestoasă care trăise sute de ani fără hrană, adecă tot timpul necesar formaţiunii stâncii. Este ea organic superioară unui englez, care, nemâncând patru zile, ar turba?\nVictoria finală a superiorităţii e coada teologică a bătrînului Darwin. Cu toată adâncimea filozofiei naturii, el e bun anglican, deci optimist; în contra scepticismului ce-ar putea rezulta din teoria luptei pentru existenţă se-ndreaptă aserţiunea că la urmă victoria e a superiorităţii. Nu superioritatea organică învinge, ci adaptabilitatea c-un mediu dat de timp, istoriceşte, dat de spaţiu, geograficeşte. Dar naturile viguroase vor căta să întipărească mediului caracterul lor, cele slabe se vor adapta ca ceara unui mediu nedemn chiar, încât slăbiciunea e din acest punct de vedere un titlu la existenţă. Demult gândeam la o asemenea modificare a teoriei luptei pentru existenţă, văzând cazurile în cari decrepitudinea şi paraziţii ajung a esploata şi stăpâni elemente sănătoase şi puternice.\nArta guvernării (1882) Liberalii nici nu respectă tradiţiile noastre, nici nu cunosc natura statului şi poporului românesc. Ei nu urmăresc desvoltarea tuturor aptitudinelor poporului românesc.\nÎn viaţa statului trebue să fie determinante natura poporului, instinctele şi înclinările lui moştenite. Arta guvernării e ştiinţa de-a ne adapta naturii poporului, a surprinde stadiul lui de desvoltare şi a-l face să meargă liniştit pe calea pe care în mod firesc a apucat.\nCeea ce dă guvernului roşu aproape caracterul unui guvern străin, tot atât de vitreg precum ar fi domnia muscalilor sau a turcilor, este atât lipsa de respect pentru tradiţie şi trecut cât şi deplina necunoaştere a naturii statului şi a poporului românesc, pe cari le privesc, pe amândouă, ca pe nişte terene de experimentare.\nJohn Stuart Mill observă deja în scrierea sa asupra guvernului reprezentativ că sunt spirite, cari privesc arta guvernământului ca o “chestie de afacere”. O maşină de vapor sau una de treier, o moară, c-un cuvânt orice operă mecanică cu resorturi moarte a cărei activitate şi repaos se regulează după legile staticei şi ale dinamicei e pentru ei ceva asemănător cu statul; maniera lor de-a privi lumea, societatea, poporul e o manieră mecanică. Formulele şi frazele cari umplu programele acestor oameni nu sunt adevăruri în sine, ci numai nişte expediente timporare, pe cari e sau nu oportun de-a le aplica.\nTradiţia? Nu-i nimic. Vechile datini de drept ori de cuviinţă ale poporului sunt nişte prejudiţii. Modul de-a exista al statului, forma lui monarhică bunăoară, sunt lucruri despre cari e în sine indiferent de există sau nu; valoarea lor e numai relativă şi are numai atâta preţ pe cât contribuie la realizarea ambiţiei personale a unui om sau a unui grup de oameni cari văd în stat un mijloc de-a face avere, de-a-şi câştiga nume, de-a ajunge la ranguri şi la demnităţi.\nDar se ruinează poporul? Le e cu totul indiferent. Dar se alterează dreptatea moştenită a caracterului naţional, dar se viciază bunul simţ, dar se împrăştie ca de vânt comoara de înţelepciune şi de deprinderi pe care neamul a moştenit-o din bătrâni mai vrednici decât generaţia actuală? Ce-i pasă liberalului de toate astea? Toată lumea să piară numai Manea să trăiască! Orice idee apriori, răsărită în creierii strâmţi a unui om curios, orice paradox e bun numai să aibă puterea de-a aprinde imaginaţia mulţimii şi de-a o duce pe calea aceea care n-o conduce pe ea spre bun trai, spre muncă şi adevăr, ci care poate ridica o pătură nouă de oameni în sus, o pătură turbure, despre care să nu ştii bine nici ce voieşte, nici ce tradiţii are, nici dacă e capabilă a conduce un stat ori nu.\n“Există alţi logiciani politici, continuă John Stuart Mill, cari privesc ştiinţa de-a guverna ca o ramură a ştiinţelor naturale”. Nu pe ales aşadar sunt formele de guvern, nu expediente sunt, nu opera unor intenţiuni premeditate, ci un produs organic al naturii, gingaş ca toate produsele de soiul acesta; afacerea noastră e de-a cunoaşte proprietăţile lui naturale şi nu de a-i dicta noi legi, ci a ne adapta legilor cari-i sunt înnăscute.\nGenialul Montesquieu însuşi, întemeietorul cercetării naturaliste în materie de viaţă publică, zice (în cartea De l’esprit des lois) că, înainte de-a exista legi, existau raporturi de echitate şi de justiţie. A zice că nu există nimic just şi nimic injust decât ceea ce ordonă sau opresc legile pozitive este a zice, adaugă el, că înainte de-a se fi construit un cerc razele lui nu erau egale”.\nAceastă îndoită manieră de-a vedea am găsi-o petrecând istoria tuturor statelor; ea e istoria paralelă a ideilor conservatoare pe de-o parte, a celor demagogice pe de alta. Deosebirea pătrunde şcoală, justiţie, administraţie, vederi economice, tot.\nPe terenul muncii liberalul, care nu vede decât rezultatele, va zice: scopul economiei politice e producţiunea.\nProducţiunea numeroasă, bănoasă, ieftenă, iată singura ţintă ce-o urmărim. De aci apoi o împărţeală a muncii după naţiuni; una să producă numai un lucru şi să fie absolut ineptă şi incapabilă de-a produce altceva; alta alt lucru. În adevăr imens, ieften, bănos. Fiinţa inteligentă a omului, redusă la rolul unui şurub de maşină, e un produs admirabil al liberalismului în materie de economie politică.\nOare nu are mai multă dreptate acela carele zice că obiectul îngrijirii publice e omul care produce, nu lucrul căruia-i dă fiinţă? E vorba ca toate aptitudinile fizice şi morale ale omului să se dezvolte prin o muncă inteligentă şi combinată, nu ca să degenereze şi să se închircească în favorul uneia singure. E vorba apoi ca totalitatea aptitudinilor unui popor să se dezvolte, nu să degenereze toate şi să se condamne poporul întreg la un singur soi de muncă care să-l facă unilateral, inept pe toate terenele afară de unul singur.\nNatura poporului, instinctele şi înclinările lui moştenite, geniul lui, care adesea, neconştiut, urmăreşte o idee pe când ţese la războiul vremii, acestea să fie determinante în viaţa unui stat, nu maimuţarea legilor şi obiceielor străine. Deci, din acest punct de vedere, arta de-a guverna e ştiinţa de-a ne adapta naturii poporului, a surprinde oarecum stadiul de dezvoltare în care se află şi a-l face să meargă liniştit şi cu mai mare siguranţă pe calea pe care-a apucat. Ideile conservatoare sunt fiziocratice, am putea zice, nu în senzul unilateral dat de d-rul Quesnay, ci în toate direcţiile vieţii publice. Demagogia e, din contra, ideologică şi urmăreşte aproape totdauna realizarea unor paradoxe scornite din mintea omenească.\nLegile demagogiei sunt factice, traduse de pe texte străine, supte din deget, pe când ele ar trebui să fie, daca nu codificarea datinei juridice, cel puţin dictate şi născute din necesităţi reale, imperios cerute de spiritul de echitate al poporului; nu reforme introduse în mod clandestin, necerute de nimenea sau vulgarizate ca o marfă nouă sau ca un nou spectacol, ca eligibilitatea magistraturii, pe care nimeni n-o cere. Măsurile economice ale demagogiei sunt o maimuţărie. Îi vezi creând drumuri nouă de fier, tot atâtea canaluri pentru scurgerea industriei şi prisosului de populaţie din străinătate, pe când adevărate măsuri ar fi acelea menite a dezvolta aptitudinile cari sunt în germene în chiar poporul românesc.\nCăile ce se deschid concurenţei absolute, departe de-a dezvolta unul din acei germeni, [î]i face să se usuce şi să degenereze, restrângând pe român numai la acel teren mărginit pe care mai poate suporta concurenţa, la agricultură. Dar, nefiind toţi plugari, ce devine restul? Restul caută funcţii şi liberalii esploatează inepţia economică pe care ei au creat-o, deschizând din ce în ce mai multe funcţii pentru miile de nevolnici economici cărora le-a dat naştere tocmai liberalismul în materie de economie politică.\nDe teapa aceasta sunt toate planurile de reformă şi organizare ale d-lui C. A. Rosetti.\nGuvernul cari ni trebuie (1882) Aşa dar încă odată: voim reforma legii tocmelelor, dar nu cum o voeşte d. Rosetti, căruia nu tocmelele, ci popularitatea şi vrajba socială-i umb lă prin cap. O voim cu serioase şi amănunţite studii, cu păstrarea celor două principii necesare în materie: libertatea transacţiunii şi obligativitatea strictă a îndeplinirii; o voim de bună credinţă şi întemeiată astfel, încât să nu mai poată fi o armă de influenţă electorală în mâinile guvernului.\nŞi fiindcă pe d. C. A. Rosetti nu-1 mai putem îndrepta, am dori ca treaba copiilor săi să nu fie a realiza republica, ci aceea de-a se pune serios pe carte şi pe muncă, pentru a compensa prin ele darea ţăranului care-i susţine. Puindu-se pe carte, studiind datinele drepte şi vechi ale ţării lor şi ale altora, se vor convinge că mare mult bine a fost odinioară în această ţară şi mare mult la largul lor şi în dragă voie trăiau oamenii înainte de epoca reformelor şi înoiturilor; se vor convinge că statul omenesc nu e rezultatul unui contract sinalagmatic, ci un organism, produs de natura intimă şi de înclinările unui popor şi că arta politică e ca arta medicului; are să sub vină acţiunii şi reacţiunii binefăcătoare a naturii, nu să impună legi a priori unui organism, care nu poate trăi decât în conformitate cu legile lui înăscute. Atunci se vor convinge tinerii că boala imigrării străinilor, boala simplificării muncii naţionale, boala feneantismului, sunt toate a se atribui ideilor şi trebuinţelor nesănătoase şi disproporţionate, introduse în ţară de minţi semidocte, de barbari pospăiţi.\nŞi… mai ştii?… poate vor deveni reacţionari ca şi noi, poate se vor convinge că un popor tânăr nici nu e în stare a fi alt ceva decât reacţionar şi că demagogia şi republica universală nu sunt decât semne de marasm senil la o rassă învechită în zile rele, ale carii puteri morale s’au sleit.\nLa un an nou (1883) Legi eterne mişcă universul de-asupra noastră, legi eterne conduc şi societăţile omeneşti. Suntem mici pe un glob neînsemnat în univers, dar inventăm mereu mijloace ca să ne facem viaţa grea şi dureroasă. Deşi ne dăm seama că viaţa-i ceva accidental, nu uităm patimile care ne mişcă. E în sufletul omenesc o ordine de lucruri tot atât de fatală ca şi aceia din lumea mecanică, şi astfel evenimentele care sgudue istoria sunt inevitabile ca şi evenimentele în constelaţia cerească.\nAnul ce ‘ncepe nu inspiră multă speranţă, nu anunţă multă bucurie. Poporul nostru este aşezat între furtuna ce vine din apus spre a întâmpina pe cea de răsărit. Starea noastră nu depinde de noi, va fi determinată de alţii, şi totuşi guvernul se ocupă cu chestiuni care au menirea să agite opinia publică. E păcat şi nedemn ca ‘n situaţia gravă în care ne aflăm, să mai jucăm comedia luptelor lăuntrice.\nSe ‘ncheie şi după datina noastră cu ziua de astăzi un şir de evenimente măsurate după apuneri şi răsăriri de soare şi fixate în memoria noastră cu cifrele acestei măsurători.\nDacă privim regularitatea fenomenelor lumii siderale şi o comparăm eu nestatornicia sorţii omeneşti, am putea crede că altceva se petrece în ceruri, altceva pe pământ. Cu toate acestea prec um o lege eternă, mişcă universul deasupra capet elor noastre, precum puterea gravitaţiunii le face pe toate să plutească cu repejune în chaos, toţi astfel alte legi, mai greu de cunoscut, dar supuse aceleiaşi necesităţi, de la care nu este nici abatere, nici excepţie, guvernează oamenii şi societăţile.\nOricât de mici am fi pe acest glob atât de neînsemnat în univers,a cărui an întreg de câteva sute de zile nu e măcar un ceas pentru anul lui Neptun de şasezeci de mii de zile, totuşi ce multe şi mari mizerii se petrec în atât de scurt timp, cât de multe mijloace nu inventează oamenii spre a-şi face viaţa grea şi dureroasă!\nS’ar crede că cu cât cunoştinţele înaintează, cu cât omul câştigă convingerea despre nimicnicia lui şi despre mărimea lui Dumnezeu, ar scădea deşertăciunea care este isvorul urei şi al desbinărilor; că încredinţându-se că nu numai nimic este, ci chiar mai puţin decât nimic, de vreme ce viaţa omenirei întregi este ceva accidental şi trecător pe coaja pământului, mintea lui va fi isbită cu atâta adâncime de acest mare problem, încât să poată uita patimele mici cari-l mişcă, mai puţin înseninătoare decât o picătură în ocean, de cât o clipă în eternitate. Dar nu este astfel.\nSe vede că aceeaşi necesitate absolută, care dictează în mecanismul orb al gravitaţiutnii cereşti, domneşte şi în inima omului; că ceea ce acolo ni se prezintă ca mişcare, e dincoace voinţă şi acţiune şi că ordinul moral de lucruri e tot atât de fatal ca şi acel al lumii mecanice.\nDe aceea vedem că marile evenimente istorice, răsboae cari sgudue omenirea, deşi par a atârna de decretul unui individ, sunt cu toate acesteia tot atât de inevitabile ca şi un eveniment în constelaţiunea cerească. E drept că cei vechi n’aveau cuvânt de-a pune oroscopul şi de-a judeca după situaţiunea aparentă a luminilor ceea ce se va petrece odinioară pe pământ, dar cu toate acestea, în naivul lor chip de-a vedea se ascundea un adev ăr, acela, că precum o constelaţiune e dată cu necesitate, tot astfel evenimentele de pe pământ se’ntâmplă într’un şir, pare că de mai nainte determinat.\nDacă, după constelaţiunea împrejurărilor celor din urmă, am pune oroscopul anului ce vine, nu multă speranţă ne-ar inspira, nu multă bucurie ne-ar face. Din nou chestiunea Orientului sau mai bine a împărţirii împărăţiei otomane e obiectul ce preocupă lumea politică şi se poate ca evenimentele din Egipet să fi fost cel dintâiu stadiu al desfăşurării chestiunii. În adevăr după înfrângerea insurecţiunei, a început a se desemna cu claritate alianţa austro-germană şi a se da pe faţă înarmările Rusiei.\nFranţa, gata a fi privitoarea interesată la uriaşa ciocnire dintre lumea slavă şi cea germană, gata chiar a participa – şi fata favebunt – pierdut însă tocmai în preziua anului nou pe bărbatul care reprezenta politica ei de acţiune. Cu toate acestea, nu credem ca moartea unui om, oricâtă însemnătate suspensivă ar avea pentru evenimente, să le poată înlătura cu totul.\nÎn acest conflict, pe care viitorul îl indică cu claritate, ce se va alege de cei mici? Poporul nostru mic este pus tocmai ca o muche de despărţire între furtuna ce vine din apus pentru a întâmpina pe cea din răsărit. Oricare ar fi soarta armelor, oricare norocul răsboiului, oricât de înţeleaptă va fi politica micului popor, rezultatul evenimentelor va fi totuşi stabilirea unei preiponderanţe politice, pururea fatală nouă, chiar dacă nu ne-ar ameninţa cu nimicirea totală.\nOare în preziua unor evenimente, determinante pentru soarta noastră, fac bine oamenii ce ne guvernă de-a pune chestiunea revizuirii constituţiei? Fac bine a propune excluderea din viaţa publică a elementelor celor mai luminate ale poporului, cari s’au dovedit în toţi timpii a fi şi cele mai patriotice, prin suprimarea colegiului I?\nNu numai că nu fac bine, dar chiar şeful acestui guvern a recunoscut-o aceasta, căci însuşi tindea la amânare reformelor, întemeindu-se pe probabilitatea evenimentelor, ce bat la poarta cetăţii noastre. Cu toate acestea curentul fatal de înoituri, care e caracteristic pentru epoca de spoială în care trăim, împinge pe majoritate la punerea unor chestiuni ce nu pot decât să turbure ţara şi să accentueze deosebirile de interes şi de partid între oameni.\nCu părere de rău cată să constatăm că, cu toată bătrâneţea prematură a năravurilor, inteligenţa politică a acestei ţări arată uneori semne de copilărie. Ca un sfinx, mut încă şi cu ochii închişi, stă anul viitor înaintea noastră, dar ştim bine că multe are de zis, că cumplite sunt enigmele ce le va rosti, că în prăpastie va cădea cel ce nu va fi în stare să le deslege.\nIar Edipul destinelor noastre se uită în faţa acestui sfinx, şi în loc de a fi pătruns de seriozitatea adâncă, tragică poate a fizionomiei lui, el s’apropie de monstru pentru a-i răspunde cu… jucăriile noastre constituţionale… Fără îndoială ceea ce are să se’ntâmple se va ‘ntâmpla, dar e păcat şi nu e demn ca atunci, când timpurile sunt foarte serioase, un popor să joace mica comedie a luptelor sale dinlăuntru.\n","date":"16-05-2008","img":"https://axaneamului.ro/posts/magazine/axa-i/11/teoria-paturii-superpuse-1881-arta-guvernarii-1882-guvernul-cari-ni-trebuie-1882-la-un-an-nou-1883/images/0.jpg","permalink":"https://axaneamului.ro/posts/magazine/axa-i/11/teoria-paturii-superpuse-1881-arta-guvernarii-1882-guvernul-cari-ni-trebuie-1882-la-un-an-nou-1883/","series":["AXA ANUL I"],"tags":["guvernare","Mihai Eminescu"],"title":"Teoria păturii superpuse (1881). Arta guvernării (1882). Guvernul cari ni trebuie (1882). La un an nou (1883)"},{"author":"Liviu Vișan","categories":null,"content":"Ajun de florii Ziua de mâine-ncepe chiar de azi\ncu o libaţie-ntre camarazi,\ncăci primăvara, iată, ne împunge\nşi mugurul din cornul ei se frânge.\nNe ia în coarne primăvara, iată,\ncu floarea vârfului de la pistil,\ncu inima petalei deflorată\nîn începutul de sfârşit de-april…\nPoveste medievală O tainică legendă medievală\nmă face să îmbrac din nou armura,\nfără să-i dau nevestei socoteală,\nsă-nham mârţoaga, să urnesc trăsura,\nSpre a călători după prinţesa\nce îmi arată nordurile-n somn,\ncăreia nici măcar nu-i ştiu adresa\ndar ştiu că se numeşte Marion.\nIar în turnirul ce îl pun la cale,\nchiar şi înfrânt voi scoate din ţărână\nstropul de sânge picurat prin zale\nşi în năframă i-l voi strânge-n mână.\nPoveste nordică În miezul iernii-mbolnăvit de cord\nte văd ca prin zăpezile din nord,\nla fel de dulce şi la fel de gravă,\ncu tenul de prinţesă scandinavă.\nŞi mă închin ca unui zeu barbar\ncăruia-i simt tot sângele-n pahar,\ncând învelită-ntr-un mantou de blană\nzâmbeşti ca domnişoara din icoană.\nAbia de pot instinctul să-l înving,\nsă nu mă cred vreun zeu sau un viking\ncertat cu vânătorii eschimoşi\nce dau la copcă-n ochii tăi duioşi.\nCântec trist Până cad din ceruri norii,\npână se revarsă zorii,\npe lemnul spânzurătorii\ndoarme singur puiul ciorii\nşi visează libelule\ncare trec prin laţ sătule,\nvaporoase şi credule\nnici puţine, nici destule.\nCântec de nuntă Există o caleaşcă fabuloasă\ncare aleargă-n noapte nesfârşit,\nlăsând în urmă voalul de mireasă\nşi stele de potcoave pe granit.\nDau bice cavalerii de onoare,\nzboară ca vântul mânjii puşi în ham\nşi, ca oftatul unei domnişoare,\ncaleaşca se desprinde de bairam.\nSe va vedea pierzându-se în zare\nca o nălucă ori un vis trecut,\ndar va sclipi din ce în ce mai tare\ncând mirii se topi-vor în sărut.\nPoveste zodiacală Pe un tărâm al meu, aflat în nori,\nam cultivat doar flacăra din flori,\nsă-ţi ardă mâna de săgetătoare\ncând lujerul îl vei ţinti în soare.\nIar când făcliile de foc şi vaier\nvor traversa o zodie de aer,\nsă ştii că universul e o rană\nascunsă-n sânul tău de amazoană.\nDe vrei legendele să ne trăiască\nşi când vom fi cu inima de iască,\nîntinde arcul cât mai cu putere,\natât cât inimile pot să spere.\nPoveste veneţiană Parcă am naviga într-o gondolă\nspre o Veneţie imaginară,\ncălăuziţi de dragostea frivolă\nce nu vrea să se-arate, doar să pară.\nŞi apa se întinde ca o pâslă\nsub teascul visului ce ne încearcă,\nun înger trist a adormit pe vâslă\nîn timp ce viaţa merge ca o arcă.\nVisam cândva că numai adevărul\nse poate-ntruchipa în acel vers\npe care, dulce, îl rosteşte mărul\nmuşcat în carnea lui de univers.\nŞi mă citesc târziu, ca pe-o scrisoare,\ncu ochelarii-ncremeniţi pe nas,\nof, de-ar pica un gând, ca o ninsoare,\nsă pună degetul unde-am rămas.\nVinul Tihnite ore vinul îşi petrece\nuitat în beci de-o mână pricepută,\nmai aspru ca o limbă de cornută\nel are-n sânge noaptea cea mai rece.\nDin struguri, gura-i mică mă sărută,\nîn frunze prăfuite să mă-înece,\nca mierea unei zile care trece\nel are-n sânge zeamă de cucută.\n","date":"18-04-2008","img":"","permalink":"https://axaneamului.ro/posts/magazine/axa-i/10/8-poeme/","series":["AXA ANUL I"],"tags":["Ars Poetica"],"title":"8 poeme"},{"author":"Pr. Dan Bădulescu","categories":null,"content":"Momentul de rezolvare a conflictelor referitoare la schimbarea calendarului a fost hotărât de Dumnezeu să vină în vremea Sfântului Împărat cel întocmai cu Apostolii Constantin cel Mare. Împrejurările exterioare (văzute) au fost legate de către unificarea şi omogenizarea situaţiei polico-administrative a imperiului roman, şi ajungerea în fruntea lui a unui Împărat păgân, ce mai întâi s-a arătat favorabil creştinilor, lucru la care au contribuit rugăciunile Sfintei maicii sale Elena, şi arătarea semnului Sfintei Cruci cu ajutorul căreia a biruit minunat în lupta cu rivalul său Maxenţiu. A urmat creşterea în credinţă şi apropierea de Hristos şi Biserică a însuşi Împăratului, convertirea sa deplină şi implicarea totală în viaţa Bisericii, mai întâi prin edictul de toleranţă de la Milan (311), şi apoi prin convocarea primului Sinod Ecumenic de la Niceea (325), în care s-au dezbătut două probleme grave şi importante: erezia lui Arie şi data Sfintelor Paşti.\nAşa cum am mai spus, insuflat de către Dumnezeu în lucrarea sa apostolică (misionară) Sfântul Împărat a sesizat profund importanţa ajungerii la o practică unitară a prăznuirii Sfintelor Paşti, ceea ce va constitui de acum înainte pivotul calendarului liturgic propriu-zis ce începe a se alcătui acum în sec. al IV-lea de către Sfinţii şi de Dumnezeu purtătorii Părinţi, în forma şi structura pe care o cunoaştem cu perioadele ce se vor numi Octoih, Triod şi Penticostar, cu ciclul praznicelor fixe (sinaxarul, Sfinţii) şi cele mobile derivate din momentul prăznuirii Sfintelor Paşti.\nAcest moment prezintă o importanţă covârşitoare pentru problema de care ne ocupăm. Aici, atât în privinţa Sfântului Constantin cel Mare, cât şi al Sfinţilor Părinţi de la Niceea, socotim şi credem că cel care a insuflat rezolvarea pascaliei odată pentru totdeauna şi pentru toţi, a fost însuşi Duhul Sfânt. Şi dacă aşa stau lucrurile, precum şi stau, vedem cât de grav ar fi păcatul încălcării acestei hotărâri, adică a nu respecta cele 4 hotărâri de care vom vorbi mai departe, precum şi a sparge unitatea prin folosirea unor diferite pascalii şi calendare liturgice. Spunem acestea, întrucât în cadrul disputelor pe tema calendarului ce au zguduit lumea ortodoxă în sec. al XX-lea, tabăra inovaţionist-modernistă sau adepţii „calendarului iulian reformat” au invocat ca argument faptul că în istoria Bisericii au existat simultan diferite modalităţi de prăznuire, pascalii şi calcule diferite, fără ca acest lucru să afecteze câtuşi de puţin comuniunea liturgică a diferitelor biserici locale. Slavă Domnului, aşa a fost atunci, adică până acum vreo 1200 de ani, prin iconomia şi pogorământul Duhului Sfânt şi al întâistătătorilor Bisericii Soborniceşti, Ortodoxe şi Ecumenice. Dar, după sec. al VIII-lea, această iconomie nu-şi mai are sensul şi obiectul, întrucât hotărârile s-au pus în practică pe tot cuprinsul Bisericii, toţi creştinii prăznuind şi postind în aceleaşi perioade, într-un duh şi cu un calendar, cu o pascalie.\nOare ce motive ar justifica astăzi această iconomie? S-ar putea accepta o nouă diversitate calendaristică, diferite pascalii, etc. în cadrul acestei Una Sfântă Sobornicească şi Apostolească, Ortodoxă şi Ecumenică Biserică? Şi întrucât se vede că răspunsul la aceste întrebări pare a fi: nici unul, nu diversităţii calendaristice, vom vedea că vrăjmaşul ne-a aruncat în prăpastia extremei opuse: dorinţa de a se stabili o dată comună a Paştelor pentru toţi creştinii, înţelegând-se prin aceştia toate confesiunile, ortodocşi şi toţi eterodocşii deopotrivă, care au ca cel mai mic numitor comun – şi după această părere eretică ecumenistă necesar şi suficient – credinţa în Sfânta Treime şi în Domnul Iisus Hristos ca Mântuitor….\nO altă părere umanistă ce se vântură în vremurile noastre în privinţa problemei calendaristice, răspândeşte zvonul cum că, această problemă, ca de altfel şi cele cosmologice şi cronologice analizate anterior, sunt probleme de interes bisericesc, secundar şi opţional, nu sunt dogmatice, şi ca atare, nu influenţează câtuşi de puţin mântuirea. Ele ar trebui să rămână un apanaj al ştiinţelor, reluându-se aserţiunea ereticului Galilei care spunea că: „Biserica trebuie să ne înveţe cum să ajungem la cer, iar ştiinţa cum merge cerul.” Aici ar părea că, „smeritul” savant mărturiseşte ceva în felul Sfinţilor:\n„Sfinţii Părinţi şi-au zugrăvit gândurile, inima şi lucrarea în scrierile lor. Asta înseamnă că scrierile Părinţilor sunt călăuză nerătăcită către cer, mărturisită de cerul însuşi.” (Sfântul Ignatie Briancianinov)…\n„Deci pentru ca acestea patru hotărâri să se şi păzească în asemenea mod de către toţi, şi de către cei simpli, şi pentru ca creştinii de prin toată lumea să le prăznuiască în acelaşi timp şi să n-aibă trebuinţă de astronomi în tot cazul singular, Părinţii noştri au alcătuit tabelul de faţă şi l-au dat Bisericii, socotind că prin el nu se atinge nici una din hotărârile amintite ce s-au mai adăugat… şi… ei ne-au predat tabelul acesta spre întrebuinţare în toţi anii posteriori, cugetând că nu este absurd nici vătămător de evlavie dacă pentru mişcarea anormală a lunii după scurgerea celor 300 de ani amintiţi nu va arăta tabelul aceasta Paştile legii la luna plină a lunii celei dintâi, ci după o zi sau două, şi se va întâmpla din cauza aceasta ca hotărârea a patra a Paştilor uneori nu se va respecta, pentru că adaosul celor două zile va face a trece câte odată peste duminica întâia după lună plină şi a o dedica pe aceea praznicului stâlpărilor, iar în duminica următoare a prăznui Paştile mântuitoare, chiar aceasta s-a întâmplat nu de mult la noi şi i-a turburat pe mulţi ca şi cum s-ar fi desfiinţat o dogmă oarecare necesară şi demnă a nu fi trecută cu vederea. Dar aceasta, precum nu era fără de folos în vechime nimerind ţinta, se va arăta astfel şi acuma fără de pericol ratând ţinta, căci lucrul acesta n-a fost necunoscut tuturor Părinţilor acelora foarte buni, nici s-a întâmplat pentru că în arta observării stelelor ar fi fost ei lipsiţi de ştiinţă…” (Matei Vlastare Despre Sfintele Paşti)\nDeci, odată lămurite ambele fenomene de „întârziere” se subliniază clar că şi Părinţii de la Niceea, şi cei care au urmat au fost pe deplin conştienţi de aceste întârzieri şi le-au avut în vedere că se vor întâmpla pe viitor, şi cu ce rată (300 de ani echinocţiul, 304 de ani luna plină). Matei Vlastare a remarcat şi el la rândul lui decalajul ce se mărea treptat, dar a emis o părere ce s-a dovedit normativă în practica pascaliei Bisericii Ortodoxe de atunci şi până în 1924, deci timp de 600 de ani, şi anume:\n„Dar pentru aceasta nu se cuvine a preface tabelul Părinţilor, căci nici nu este cu putinţă a se compune altul care să arate tuturora astfel de evident hotărârile pascale amintite, ci dacă şi am voi, ca unii, să-l modificăm, reducându-l cu două zile, începând adică dela anul 6841, atunci pe lângă că-i imposibil a îndupleca pe mai marii din toată lumea ce chivernisesc aface­rile creştinilor să înveţe una alta, lăsându-se de aceea, tot va mai urma încă, şi iarăşi după 304 ani, şi iarăşi după atâţia, şi tot una astfel, aceeaşi eroare şi va fi necesar a modifica pe acest (tabel) adeseori, astfel că-i mai bine a nu-l înnoi, căci astfel o în­noire nu numai că nu va putea să nu cadă iarăşi în aceeaşi eroare, ci se va face şi mijlocitoare de turburări nu neînsemnate în Biserică. Iar acuma fiind tabelul şi astfel, cele mai esenţiale din cele ce trebuie respectate cu privire la Paşte se ţin printr-însul cu tărie, adică rânduielile festive ale praznicului (acestuia) se săvârşesc după echinocţiu şi după luna plină cea în urma echinocţiului de către toţi şi în acelaşi timp şi în aceeaşi zi fără de turburare. Dar afară de aceea dacă ar fi tabelul aceasta periodic corect în toate, s-ar întâmpla adeseori că Paştile s-ar săvârşi de noi îndată după sărbătoarea acelora, (adică a iudeilor), iar acum se petrece praznicul nostru cel puţin trei zile după sărbătoarea lor, ceea ce convine şi mai mult Canonului Apostolic care hotărăşte că nu trebuie a face Paştile în acelaşi timp cu iudeii, şi eroarea cea întâmplată cu privire la Paşte face ca anume a se respecta şi mai mult legea aceasta.” (Matei Vlastare Despre Sfintele Paşte)\nO, de-ar fi fost cunoscut acest pasaj profesorilor şi duhovnicilor ce s-au angajat în anii 1924-34 în durerosul conflict al „reformei calendaristice” ce a zguduit, după cum se ştie, Biserica Ortodoxă, provocând schisme canonice şi liturgice dureroase, ce se menţin şi în ziua de azi, cu foarte slabe semne de remediere.\nO altă observaţie importantă legată de opera lui Matei Vlastare: elaborarea unor calcule şi tabele precise legate de stabilirea paştelui legii vechi. De ce este acest lucru important? Din următoarele motive:\n– Paştele creştine sunt legate în calculul lor de echinocţiu de primăvară, luna plină pascală, 14 nisan şi de paştele legii. Hotărârea pascală pe care s-a pus accentul canonic cel mai mare, aşa cum am văzut, a fost cea legată de interzicerea hotărâtă a prăznuirii Paştelor creştine odată, şi cu atât mai mult înaintea paştelor iudaice. Vom vedea că aceasta este abaterea cea mai gravă de care se face vinovat calendarul gregorian, şi odată cu el aşa-numitul „calendar iulian îndreptat”.\n– Întrucât s-a observat pe bună dreptate că iudeii nu mai erau capabili să calculeze corect echinocţiul şi luna plină pascală, iar mai târziu au procedat la tot felul de modificări (15 nisan în loc de 14, etc.) s-a tras de către reformatori concluzia pripită şi falsă, potrivit căreia noi ortodocşii nu mai suntem legaţi de datarea evreiască, şi nu mai contează acum când cad Paştele creştine relativ la cele iudaice. În loc de aceasta, Matei Vlastare indică două tabele, al său personal, şi al Părinţilor (din sec. al VIII-lea) care calculează exact acest lucru: paştele legii. Mai mult, Matei Vlastare indică următorul fapt important: întârzierea de care am vorbit nu numai că nu este vătămătoare, ci chiar dimpotrivă, cauzează o îndepărtare continuă de paştele legii, ce are efecte benefice atât pentru evlavie, cât şi canonice şi tipiconale. S-a dat pentru aceasta chiar şi o tâlcuire duhovnicească: cu timpul depărtarea cronologică a Paştelor creştine de cele iudaice semnalează şi depărtarea continuă şi duhovnicească între ele.\nNoul calendar, ce se va numi de acum înainte „gregorian”, calcă această hotărârea de atâtea ori, încât s-a văzut nevoit să o anuleze în practică, sub pretextul că evreii nu mai calculează cum trebuie paştele, şi ca atare, noi creştinii nu mai suntem obligaţi să ţinem cont de ea!:\nDe exemplu: în 1997, pesahul cade pe 22 aprilie; paştele apusean este trei săptămâni mai devreme (30 martie) iar Paştele răsăritean este duminica următoare pesahului (27 aprilie). În 2007: pesahul ţine între 13-19 aprilie (15-21 nisan) iar paştele gregorian cade pe 16 aprilie; Paştele Ortodox pe 23 aprilie s.n. (10 aprilie s.v.). Anul acesta – 2008 – am avut o încălcare grosolană a hotărârii niceene: paştele gregorian 23 martie, paştele iudaic 20 aprilie (!!!)…\nObservăm de aici următoarele:\nBiserica Ortodoxă a osândit în cadru canonic Sobornicesc (azi s-ar spune pan-ortodox, dar atunci nu exista termenul), chiar dacă nu Ecumenic, dar oricum cu aceeaşi tărie, această reformă calendaristică papistaşă;\nBiserica opreşte prin aceasta orice încercare de reformă calendaristică, acreditând părerea pascaliografilor din sec. al XIV-lea (Matei Vlastare, Isaac Arghirul) asupra inutilităţii oricăror încercări de reformare calendaristică a tabelului pascal. Întârzierile (precesia şi proemptoza) sunt binecunoscute, şi nu numai că nu constituie vreo primejdie de încălcare dogmatică, tipiconală şi canonică, ci dimpotrivă, prin depărtarea treptată de paştele iudeilor, o întărire duhovnicească a evlaviei şi subliniere a depărtării celor două percepţii: cea vie şi adevărată a harului, şi cea împietrită în hulă şi necredinţă a iudeilor.\nRata de întârziere a echinocţiului primită de Biserică în sec. XVI-XVII continuă să fie cea de 1/300, şi se resping toate variantele alternativelor ştiinţifice apusene ca nevalabile.\n,,La o altă solicitare din partea autorităţilor civile române, la începutul secolului nostru şi tot în vremea domniei Regelui Carol I, într-o şedinţă a Senatului, doi ierarhi şi-au spus cuvântul. Este vorba de Mitropolitul Moldovei Iosif Naniescu (1875-1902) şi de Mitropolitul Primat Iosif Gheorghian (1886-1893, 1896-1909). Şedinţa Senatului în care s-a discutat problema îndreptării calendarului a avut loc la 19 februarie 1900. Mitropolitul Iosif Naniescu s-a pronunţat categoric împotriva schimbării calendarului cu motivarea: calendarul a fost «regulat odată pentru totdeauna». Ierarhul moldovean vedea problema calendaristică nu atât o problema ştiinţifică ci una de ordine morală şi bisericească (potrivit sursei citate «Cronica bisericească», în revista «Biserica Ortodoxă Română», an XXIII, nr. 12/martie, 1900, p.1155)… La aceeaşi şedinţă, Mitropolitul Primat Iosif Gheorghian a declarat că prin schimbarea cerută de Papa Gregorie «s-ar produce dezbinarea şi nu am fi nici cu Biserica Occidentală şi nici cu cea Orientală şi am rămâne izolaţi».” (cf. diacon I. Ivan) Această previziune a mitropolitului s-a adeverit întocmai, din nefericire, în anul 1929.\nSinodalii noştri continuă, spre cinstea lor, rezistenţa, sprijiniţi fiind în totalitate de către turma dreptcredincioasă. Ei au dat cererii Patriarhiei Ecumenice următorul răspuns:\n„«…adică întru care ne aflăm, întru acelea să şi petrecem cu statornicie. Deoarece dintr-o parte, de vom schimba calendarul, ne împotrivim hotărâri1or canonice şi vom da ocazie de strâmtorare oarecărora (simplilor credincioşi); Iar despre altă parte, nu ne este permis nici cu degetul a ne atinge de hotărârile cele prea vechi, adică a le răsturna, care, prezintă slavă mare Bisericii noastre Ortodoxe.»1\nÎn sens asemănător s-a exprimat şi Biserica Rusă: … „această schimbare, care tulbură ordinea rânduită din vechime ce a fost statornicită şi sfinţită de Biserică tot acest timp îndelungat va aduce negreşit sminteală în viaţa Bisericii.”\nşi cea a Ierusalimului: „Orice hotărâre de schimbare a calendarului în favoarea calendarului gregorian va fi în detrimentul Ortodoxiei.”\nCa urmare a acestor poziţii, patriarhul Ecumenic Ioachim a trebuit să tragă la 12 mai 1904 concluzia: „pentru reforma calendaristică în Biserica Răsăritului, Ortodoxă, nu există nici un motiv serios, atât bisericesc cât şi ştiinţific.”\nDrept pentru care nu s-a făcut nici o reformă…\n„Dar această hotărâtă statornicie, provenea mai mult din două motive, unul: din netrecuta datorie ce sileşte pe toţi creştinii ortodocşi de a păzi patrimoniul Sfânt al Bisericii aşa cum l-au primit, şi a nu căuta motive de prigonire contra acestor Sfinte aşezăminte, iar altul: aveau deplină convingere, toţi ierarhii, cum că războiul asupra vechiului calendar era declarat de francmasoni2 şi ca atare o asemenea schimbare pică în profitul acestor mari vrăjmaşi ai creştinismului. Şi nu numai atât, ci, contemporanii noştri P.P.S.S.L.L. ierarhi, în multe şedinţe sinodale, precum s-a dovedit, au respins cu toată puterea o asemenea cugetare, declarând de erezie schimbarea calendarului, şi cumcă, gândul acesta este neortodox şi lipsit de adevăratu1 Duh bisericesc, etc. etc…\nSă lăudăm pe toţi acei înaintaşi care au ţinut piept presiunii lumeşti şi au susţinut şi păstrat cu evlavie predania străbună.\nDar, din motive pe care nu încercăm să le aflăm, să le analizăm, sau, cu atât mai puţin să le judecăm şi osândim, în anul 1923 această rezistenţă s-a frânt parţial, ca un baraj în calea dezlănţuirii năvalei apelor, ca la inundaţii sau valul ţunami. Acest val a fost de data aceasta pornit chiar dinăuntrul Ortodoxiei, şi anume, chiar de la primus inter pares, de la Mama Bisericilor Ortodoxe: Patriarhia Ecumenică.\nÎn 1923 s-a pus problema unificării calendaristice a „creştinilor”, adică a ortodocşilor cu toţi ceilalţi heterodocşi apuseni, cu calendarul lor gregorian. Deci este clar că problema calendarului este una de natură ecumenistă. Dar, insistăm, ea este o şi o problemă în sine, distinctă de ecumenism, şi a trebuit în consecinţă să fie tratată separat. Dovada este şi faptul că cineva poate fi de ex. în acelaşi timp vechi calendarist şi ecumenist, sau invers, nou calendarist antiecumenist.\nIspitele au început pentru noi românii deja în anul 1926 când Paştele a căzut în calendarul iulian pe 19 aprilie ceea ce dădea pe stilul nou 2 mai. Iată deja un prim moment al depăşirii intervalului de 22 martie – 25 aprilie. Conform celor arătate mai sus de către prof. Chiricescu, s-a ales ca dată în loc de 2 mai, 4 aprilie. În acest punct s-a produs următorul clivaj: B.O.R. s-a rupt în prăznuirea sa de restul bisericilor ortodoxe şi a fost în comuniune cu gregorienii apuseni! Un grup relativ mic de monahi din Moldova au protestat şi vor forma nucleul a ceea ce se va numi de acum înainte „stilişti”. Vom reveni asupra lor.\nDezastrul nu s-a oprit aici, ci a continuat în anul 1929, când s-a profilat din nou o situaţie similară. De data aceasta Biserica noastră a fost zguduită mult mai serios, şi sminteala a antrenat pături mult mai largi. În această problemă s-au implicat şi elita intelectualilor vremii ca Nae Ionescu şi Mircea Vulcănescu, ce ne-au lăsat pagini excepţionale de documentare şi atitudine ortodoxă. Din aceste pagini observăm următoarele:\nImpresionanta credinţă şi erudiţie teologică a celor ce erau atunci nişte tineri intelectuali, ziarişti şi nu teologi, dar care puteau să ducă la capăt cu succes orice dispută teologică, chiar împotriva unor vlădici sau profesori de teologie. Întrebare retorică: câţi „intelectuali” şi ziarişti tineri avem azi de calibrul acelora? Desigur că în argumentaţia lor se pot găsi fisuri teologice, dar aşa ceva nici nu ar fi chiar de mirare. Am reprodus în Anexă momentele în care ei au strălucit, şi am omis gafele, care nu interesează în acest moment.\nPe lângă monahi şi intelectuali, să nu uităm marea masă a credincioşilor ortodocşi români care au fost şocaţi de schimbarea brutală şi, pentru ei, cu totul de neînţeles, a calendarului bisericesc.\nRezultatele acestor demersuri s-au văzut în anul următor, 1930, când Biserica Română, slavă Domnului, a revenit pe linia de plutire cel puţin, adoptând ce-i drept răul cel mai mic, şi anume păstrarea pascaliei ortodoxe, şi prin aceasta comuniunea liturgică cu toate Bisericile Ortodoxe surori. Şi aici vedem încăodată şi admirăm meritul celor ce au susţinut cu tărie şi curaj cauza dreaptă a Calendarului liturgic.\nAnii ’30 au cunoscut în continuare presiuni constante de schimbare a Calendarului bisericesc, venite acum din partea Ligii Naţiunilor. În legătură cu aceasta, trebuie să menţionăm un moment important, ce desigur că este şi el cvasi-necunoscut în rândul clerului şi credincioşilor. El a fost consemnat în revista bisericească „Candela”, nr. 1-4, 1931 din Cernăuţi. Care au fost datele acestui important moment?\nPr. Profesor Vasile Gheorghiu, ucenic al prof. Popovici, profesor la fac. de teologie din Cernăuţi a primit din partea Sfântului Sinod Român însărcinarea de a examina problema stabilirii unei date fixe a Paştelor, problemă ridicată de broşura Societăţii Naţiunilor „A 4-a conferinţă generală a comunicaţiilor şi a documentelor de tranzit preparatorii, vol. I: Reforma calendarului.” Acolo se propunea rectificarea calendarului gregorian, şi stabilirea unei date fixe a paştelui, de ex. în a doua duminică din aprilie. Este interesant de observat componenţa Comitetului preparator al Comisiei consultative şi tehnice de Comunicaţie şi Tranzit, instituită de Consiliul Societăţii Naţiunilor:\nMarele rabin Israel Levi, preşedintele Comitetului israelit în chestia reformei calendarului.\nDr. Hertz, marele rabin al comunităţilor israelite unite din imperiul britanic, Londra.\nReverend Dr. M. Hyamson, preşedintele ligii pentru păstrarea fixităţii zilei de Sâmbătă.\nDr. Pinchas Kohn, delegat din partea „Agudas Iisroel”.\nDr. F. Lewenstein, mare rabbin, Zürich.\nProfesor Adolf Keller, secretarul general al consiliului ecumenic al creştinismului practic.\nM.A.S. Maxwell, M. L. H. Christian şi Dr. J. Nussbaum, numiţi de conferinţa generală a adventiştilor de ziua a şaptea.\nM-lle Achelis, preşedintele Asociaţiei pentru calen­darul mondial.\nM. Brougthon Richmond, secretarul Asociaţiei pentru calendarul internaţional.\nM. Moses B. Cotsworth, directorul ligii internaţionale al calendarului fix.\nIată deci, cine îndrăznea să decidă în privinţa stabilirii unei date fixe a Paştelui creştin! Criteriile lor nu erau nici măcar la nivel declarativ bisericeşti, ci exclusiv geo-politice şi economice.\nÎn faţa acestei provocări Sfântul Sinod Român a apelat la expertiza Pr. prof. Gheorghiu. Aşa cum am arătat, el a fost unul din principalii artizani ai aşa-numitului „calendar românesc”, un fiasco de proporţii, ce s-a anulat, din mila lui Dumnezeu, în anul 1930. Părintele nu recunoaşte din păcate eroarea acestui sistem, consideră justă îndreptarea din 1582, şi în mod cert este heliocentrist. Dar, precum învaţă Biserica, la judecata sufletului după moarte, acesta este întâmpinat de două tabere potrivnice: a dracilor care vin cu zapisul greşelilor şi cea a îngerilor, ce aduc în faţă toate faptele bune, care ştim că vor cântări – prin mila lui Dumnezeu – mult mai greu în balanţă. Şi atunci, aşa vom urma şi noi pe Sfinţii Îngeri: punând înainte faptele ortodoxe ale Pr. Gheorghiu, fapte care nădăjduim să atârne mai greu la judecata sa.\nPus, aşa cum am arătat, în faţa unei situaţii destul de grele, şi presat fiind de către forţele globalizante politice şi economice ce le resimţim şi noi acum din plin, Părintele a dat şi o mărturie tranşantă, care a atârnat se vede destul de serios în ceea ce a urmat de atunci şi până acum. Mai mult decât aceasta, el a avut nu numai curaj în faţa factorilor de presiune seculari, dar chiar a ridicat un glas de împotrivire faţă de atitudinea laşă şi apostată a Patriarhiei Ecumenice. Vom vedea cum vom răspunde noi cei de azi la presiunile ce se fac pentru a prăznui Paştele pe nou, ca să fim împreună cu toţi creştinii.\n 1 Publicate în Revista Patriarh. „Refacerea C-polui” – 1903.\n2 „Fiziologie filosofică” de Paulescu, pag. 259.\n","date":"18-04-2008","img":"https://axaneamului.ro/posts/magazine/axa-i/10/sfantul-sinod-i-ecumenic-de-la-niceea-si-contributia-sfantului-constantin-cel-mare-la-stabilirea-calendarului-crestin-ortodox/images/0.jpg","permalink":"https://axaneamului.ro/posts/magazine/axa-i/10/sfantul-sinod-i-ecumenic-de-la-niceea-si-contributia-sfantului-constantin-cel-mare-la-stabilirea-calendarului-crestin-ortodox/","series":["AXA ANUL I"],"tags":["Istorie"],"title":"Sfântul Sinod I Ecumenic de la Niceea și contribuția Sfântului Constantin cel Mare la stabilirea calendarului creștin-ortodox"},{"author":"Centrul European de Studii Covasna – Harghita","categories":["Revista presei maghiare"],"content":"Europai-Ido, nr.6 – martie 2008\nAşadar, plecăm definitiv, salut, ungurilor!\nNyiri Janos În noiembrie, patru familii transilvănene au plecat din localitatea Nagykovacsi mutându-se înapoi pe pământul lor natal. A început migrarea înapoi. Avocaţii care ani de zile au ajutat la stabilirea maghiarilor sosiţi din România, ajută acum la restabilirea lor. Fie că vrem sau nu să ştim, ţara noastră şi-a pierdut forţa de atracţie.\nŞi azi găsim numeroşi muncitori unguri ocazionali în România.\nSalut, ungurilor, plecăm acasă! Şi acolo putem câştiga acum atât cât câştigăm aici. Cel puţin acolo nu ne priveşte nimeni ca pe nişte români.\nDupă 5 decembrie 2004, oricum nu ne-am mai simţit ca acasă. Am trăit, am muncit şi am plătit aici impozite timp de nouă ani. Credeţi că sunteţi maghiari doar pentru că Dumnezeu v-a pus aici? În 5 decembrie aţi renunţat la solidarizarea cu noi. În 9 martie, veţi renunţa şi la solidaritatea dintre voi înşivă. Pentru o felie de pâine v-aţi vinde şi propria mamă. Nu sunteţi maghiari nici voi, dar nici alţii.\nMi s-a născut aici un copil, la fel de maghiar ca şi voi, însă în hârtia pe care am primit-o de la spital scria tată necunoscut. Bineînţeles că nu a putut deveni cetăţean ungar, pentru că nu avem decât aviz de şedere aici. Aşa fabricaţi voi românii.\nVoi faceţi totul pe dos. Vă plângeţi de guvernul vostru dar îl realegeţi, iar pentru un blid de linte l-aţi realege şi mâine. Vă sunt vândute terenurile, drumurile, căile ferate, spitalele, totul, iar voi înduraţi fără a spune o vorbă.\nOficiul guvernului nu ne-a făcut nici un bine. Ne-a pus beţe-n roate în tot ce s-a putut. Acasă cel puţin, guvernul nu este duşman al românilor. Acum ne aşteaptă şi pe noi, ba chiar ne cheamă. Se ridică construcţii. Se edifică şi Transilvania şi încă repede. Cel care nu este leneş, poate munci.\nCu alte cuvinte, noi plecăm, salut! Si n-aveţi decât să vă înecaţi reciproc într-un pahar cu apă. Însă fără noi.\nEuropai-Ido, nr. 6 – martie 2008\nEste nevoie de un loc…\nCsiki Sandor Este nevoie de un loc în care – aici şi acum – să te simţi bine. Este nevoie de un loc în care să ştii sigur că păşeşti pe acelaşi pământ pe care cosangvinii tăi crează şi trăiesc de mai bine de o mie de ani şi pe care nu trebuie să scorneşti poveşti ale originii pentru a demonstra zilnic faptul că acest pământ este al tău.\nŞi mai este nevoie de ceva: să vii pe lume în limba străbunilor tăi. Este important ca atâta timp cât tu lucrezi din greu pentru familie, cel născut din sângele tău să nu fie legănat, adormit şi dezmierdat pe limba celor care s-au stabilit aici peste tine.\nSă poată spune mai târziu în limba maghiară primul cuvânt şi nu în limba pe care o vorbesc angajaţii creşelor, care bineînţeles că nu sunt vinovaţi pentru faptul că în localitate nu există nici o creşă şi nici un cămin în limba maghiară.\nIar când va merge la şcoală, să nu încerce să-l înveţe limba statului ca şi când ar stăpâni deja ca pe o limbă maternă acea limbă străină, pentru el chineză. Şi să nu fie, din acest motiv, elev corigent, să nu fie dezavantajat la primul examen din viaţa sa.\nEste nevoie de un loc în care, mergând de-a lungul străzii, să ştii că mergi pe pământul udat de sângele străbunilor tăi tocmai pentru ca tu să te simţi mereu bine pe acel meleag şi să priveşti cu fruntea sus, cu zâmbetul pe buze şi liniştea în suflet în ochii celor care vin peste tine.\nUn loc în care toate pieţele, străzile, clădirile publice şi instituţiile sugerează că aici nu trăieşte un popor de slugi care renunţă benevol – cu paşi mari – la drepturile care i se cuvin şi nu revendică nimic, nici măcar cu paşi mici, din ceea ce i-a fost furat.\nAici nu trebuie să-şi aibă locul teama ta de politişti, de jandarmi, de militari sau de toţi cei care poartă uniforma celor care s-au stabilit aici peste tine sau care nu poartă uniformă în schimb din zel, din reflex sau poate căutând să profite, te toarnă.\nAcesta nu poate fi locul în care i te adresezi unui funcţionar public întreţinut de poporul tău din dările tale, însă acesta nu cunoaşte sau nu vrea să vorbească limba vorbită de toţi compatrioţii tăi care trăiesc şi respiră aici, pe pământul natal al străbunilor tăi, apărat cu sângele.\nEste nevoie de un loc în care bogăţiile subterane aflate sub tine nu migrează în buzunare străine şi nu îi îngraşă pe cei care nu au vărsat lacrimi pentru această patrie ci, pentru că au primit în dar acest pământ, îţi exploatează naţiunea şi fură bogăţiile naturale care ţi se cuveneau ţie.\nÎn acel loc tu trebuie să faci legile. Doar cei aleşi din rândul cosangvinilor tăi şi împuterniciţi de tine te pot conduce. Doar ei pot spune ce este bine aici şi acum pentru tine şi micul tău popor. Care nici nu este atât de mic cum ai gândi.\nExistă în Europa o comunitate germană – care numără doar 50.000 de suflete – care se bucură de autonomie deplină pe teritoriul statului belgian. Chiar dacă această comunitate este de 14 ori mai mică decât cea a maghiarilor secui, are universităţi proprii în limba maternă şi autoguvernare proprie.\nEste nevoie de un loc în care să-ţi trăieşti curajos viaţa, fără a pleca ochii şi fără a te autolimita. Un loc în care cosangvinii tăi ajunşi la nivele înalte să nu fie preocupaţi întreaga zi să-ţi pună beţe-n roate.\nEste nevoie de un loc în care să te simţi bine. În care să poţi fii cel care eşti. Nu slugă călcată în picioare.\nHaromszek, nr.5330 – 18.03.2008\nVor interveni în Parlamentul European şi în cel român/Să se pună capăt manifestărilor antimaghiare\nFarkas Reka În întreg Bazinul Carpatic se fac din nou simţite manifestări antimaghiare tot mai puternice şi trebuie să se ia măsuri foarte ferme împotriva lor – au subliniat ieri, în cadrul unei conferinţe de presă, europarlamentarul Sogor Csaba, Antal Arpad şi Tamas Sandor. Au considerat inacceptabil ceea ce s-a întâmplat la Cluj şi au atras atenţia asupra faptului că nu este vorba de un fenomen izolat. Antal Arpad a prezentat pagini web în care maghiarii sunt umiliţi şi pe care pot fi sesizate o serie de melodii, de inscripţii cu texte vulgare. Au reamintit de faptul că vineri, organizaţia extremistă Noua Dreaptă a împărţit şi prin Sfântu Gheorghe foi volante, respectiv de faptul că şi miercurea trecută fusese pusă la cale o provocare: la meciul de baschet, elevi ai Colegiului Mihai Viteazul au apărut cu pancarte pe care scria Pământul secuiesc, pământ românesc. S-a reuşit preîntâmpinarea conflictului însă era clar că elevii nu s-au dus acolo de capul lor – a opinat Antal Arpad.\nAntal Arpad a afirmat că Noua Dreaptă este prezentă şi în oraşul nostru, anul trecut depunând oficial, de 1 decembrie, coroane la statuia lui Mihai Viteazul.\nTamas Sandor a apreciat drept periculos faptul că mulţi tratează cu superficialitate acţiunile Noii Drepte şi ale altor mişcări edificate pe ideologiile gărzii de fier.\nŞtim că la un moment dat, şi parlamentul român va vota autonomia teritorială a Pământului Secuiesc. Nu azi, nu mâine, dar într-o zi va veni şi acest moment – asta dacă România vrea să rămână ţară europeană – a opinat Sogor Csaba.\nCei trei parlamentari au afirmat că vor face totul pentru a pune capăt manifestărilor antimaghiare din ce în ce mai puternice. Sogor Csaba va înainta o petiţie în Parlamentul European şi, atunci când va avea ocazia, va interpela. Antal şi Tamas vor atrage atenţia în parlamentul român: manifestările antimaghiare sunt mult mai periculoase pentru ţară decât revendicările autonomiste. În ceea ce priveşte paginile web, vor depune plângeri la poliţie şi la Consiliul Naţional pentru Combaterea Discriminării.\nHaromszek, nr. 5340 – 01.04.2008\n1 Aprilie\nExistă soluţii!\nKuti Janos Ne-a vizitat din nou o persoană care fericeşte naţiunea: Funar. El are soluţii în privinţa prosperării Pământului Secuiesc. Noi doar vorbim despre acest lucru, dar el ar face ceva în acest sens. Are planuri concrete. Afirmă că trebuie repatriate cele 50.000 de familii alungate din judeţele Harghita şi Covasna. Calculând câte 4 persoane de familie, ar fi vorba despre 200.000 de oameni. Aproape numărul total al locuitorilor zonei Trei Scaune. Fiecare familie va primi zece ari de pământ, în total 5000 de hectare. Dacă nu vor exista suprafeţe suficiente, acestea trebuie luate de la maghiari. Pentru mutarea persoanelor şi pentru construirea de case ar primi atâtea fonduri încât dacă le-ar investi şi le-ar cheltui, Pământul Secuiesc ar înflori deodată. În afară de acest lucru, maghiarii dispun de multe arme. Acestea ar trebui vândute ţinând cont de faptul că NATO are grijă de noi. Amenzile impuse din cauza utilizării drapelelor maghiare ar însemna alţi bani. Ar putea fi impuse amenzi şi pentru intonarea imnului ungar şi a celui secuiesc. În cazul în care nu va fi suficient de eficientă nici interzicerea funcţionării şcolilor maghiare, utilizarea limbii maghiare ar putea fi sancţionată. Chiar şi acasă. Pentru acest lucru în locuinţe ar trebui montate aparate de interceptare, care ar trebui supravegheate. Foarte mulţi oameni ar avea din nou de lucru! Ar putea fi amendată de asemenea utilizarea în limba maghiară a denumirilor geografice şi istorice. În domeniul construcţiilor ar putea lucra eventual şi maghiari, în cazul în care ar învăţa româneşte. În stadioane secuii ar învăţa cântece patriotice. Coloana sonoră ar fi asigurată de puştile mitralieră. Cei care au plecat din România în străinătate vor veni cu toţii înapoi aici. Sfântu Gheorghe va deveni metropolă. Fabricile închise ar trebui redeschise şi ca urmare o serie de oameni ar putea fi repuşi în funcţiile de conducere deţinute înainte de revoluţie. Nu ştiu ce se va întâmpla cu cei care au decedat între timp. Vor fi mutate şi mormintele acestora? Dacă nu se va realiza cifra de 50.000? Atunci ar trebui adoptată o lege în acest sens. Ar putea exista şi ideea schimbului de locuitori şi ca urmare ar putea fi soluţionată mai uşor problema locuinţelor repatriaţilor şi imigranţilor. Nu ştiu cum de nu şi-a adus aminte încă de cea mai bună soluţie şi anume modalitatea camerelor de gazare de tip -Hitler. Poate că şi-a adus aminte doar că nu vrea să vorbească deocamdată despre ea.\nHaromszek, nr.5340 – 01.04.2008\nÎn Moldova se învaţă în limba maghiară Orele de limba maghiară sunt frecventate de 1.500 de copii ceangăi din Moldova – a declarat Hegyeli Attila, responsabil cu programul de învăţământ al Asociaţiei Maghiarilor Ceangăi din Moldova. În instituţiile de învăţământ ale statului, la orele de limba maghiară, care nu reprezintă o disciplină obligatorie, asistă 992 de elevi, iar cursurile extracurriculare de limba maghiară sunt frecventate de 500 de copii. În prezent, există posibilitatea predării limbii maghiare în 19 localităţi, dintre care în 15 localităţi orele sunt organizate în şcolile de stat. În prezent, în Moldova îşi desfăşoară activitatea 36 de profesori de limba maghiară. S-ar putea mări numărul elevilor care învaţă maghiara, având în vedere că în localităţile unde există deja posibilitatea predării limbii maghiare, nu toţi copiii participă la cursurile respective. Pe Pământul ceangăiesc, încă există aproximativ 20 de localităţi unde copiii cunosc această limbă. Extinderea sferei vorbitorilor de limbă maghiară necesită mai mulţi pedagogi. Cu toate că autorităţile centrale, adică inspectoratul şcolar judeţean din Bacău, nu mai împiedică activitatea profesorilor de limba maghiară, dar nici nu le susţin, pedagogii din zonă şi preoţii catolici pun beţe-n roată ceangăilor. Un exemplu în acest sens este întâmplarea din Tuta şi Valea Mare, unde elevii care învaţă limba maghiară au fost umiliţi în faţa colegilor lor români şi i-au scăzut nota la purtare.\nEuropai-Ido, nr. 7 – martie 2008\nAcuzaţiile nefondate ale unui politician israelian la adresa Ungariei\nToth Gy. Laszlo În ediţia din 1 martie 2008 a publicaţiei Magyar Nemzet a apărut un interviu interesant, realizat de Sitkei Levente cu Tomi Lapid – fost vicepremier al Israelului, preşedintele Institutului Jad Vasem. Acesta spunea: Nu ne-am stabilit în Israel pentru a convieţui alături de alte popoare ci pentru că în urma holocaustului ne-am dat seama că evreii au nevoie de un stat propriu. În legătură cu convieţuirea evreo-palestiniană, politicianul israelian a declarat ferm: convieţuirea nici nu intră în discuţie. Această opinie face abstracţie de faptul că în 1948, Statul Israel a luat fiinţă pe un teritoriu locuit totuşi de palestinieni.\nDin cauza sporului demografic, numărul arabilor îl va depăşi în curând pe cel al evreilor, lucru care, într-o democraţie liberală în masă, ar duce la crearea unei situaţii absolut noi. Tocmai din acest motiv, premierul Israelului consideră că ţara sa ar trebui să renunţe la o parte din teritoriul istoric dacă doreşte ca Israelul să rămână un stat evreiesc şi democratic.\nConform persoanei intervievate, în Israel toţi sunt egali în faţa legii. Situaţia arabilor este însă mai rea, deoarece israeliţii se fac remarcaţi în principal în sfera intelectuală, în timp ce arabii sunt mai degrabă agricultori iar în rândul lor nu s-a format încă o pătură mijlocie care să poată reprezenta coloana vertebrală a societăţii arabe.\nPoliticianul israelian nu este mulţumit de situaţia din Ungaria. El a afirmat următoarele: Îşi permit mai mult decât îşi permiteau înainte. Nu este clar la cine face referire acest plural: la unguri, în general, sau doar la anumite partide? Nu se ştie nici în numele cui ia poziţie, în contextul de faţă, politicianul statului evreu, adică cine sunt cei care decid ce ne putem permite?\nDl. Lapid formulează şi alte obiecţii: aţi dus libertatea de exprimare până acolo încât sub umbrela ei, în Ungaria are loc cea mai groaznică propagandă a fasciştilor unguri. Ceea ce vă permiteţi azi în numele democraţiei, Garda Ungară de exemplu, nu există nicăieri altundeva în Europa. Ulterior adaugă: aceste fenomene afectează nu numai Israelul, dar au un efect rău şi asupra relaţiilor voastre cu America. În acest moment, este clar că Tomi Lapid nu este adeptul libertăţii de exprimare ci al democraţiei îngrădite. Politicianul israelian este puţin tendenţios atunci când aminteşte despre propadanga fasciştilor unguri şi Garda Ungară. De altfel, această organizaţie funcţionează în cadru constituţional, prin respectarea normelor statului de drept.\nOpiniile intolerante ale lui Tomi Lapid nu prea ajută la convieţuirea evreilor cu alte popoare. Mulţi îşi mai amintesc încă de declaraţia lui Simon Peres, care afirma că Israelul a cumpărat Ungaria.\nHaromszek, nr.5337 – 28.03.2008\nGheorghe Funar a fost la Sfântu Gheorghe/ Legi împotriva maghiarilor\nFarkas Reka Secretarul general al PRM, Gheorghe Funar, nu se dezminte. În cadrul conferinţei sale de presă de ieri, de la Sfântu Gheorghe, a avut o serie de ieşiri antimaghiare.\nÎn primul rând a obiectat lipsa pregătirilor festive din oraş, deşi ar trebui semnalat printr-o mare de drapele şi o serie întreagă de manifestări faptul că în urmă cu 90 de ani, Basarabia i-a fost anexată României. De 18 ani încoace, UDMR încearcă să obţină autonomia etnică şi independenţa Transilvaniei, şi doar mulţumită PRM nu s-a întâmplat acest lucru. El a arătat că UDMR a înfiinţat PCM ca pe o barcă de salvare. A pomenit din nou despre faptul că în timpul purificărilor etnice de la începutul anilor 90 au fost alungate din judeţele Covasna şi Harghita 50.000 de familii de români. De asemenea, am aflat şi că în Transilvania există o serie întreagă de depozite de armament.\nÎn opinia lui Funar, şi Serviciul Român de Informaţii (SRI) a întocmit un raport despre armele şi muniţiile procurate cu ajutorul statului ungar, se cunosc exact locurile în care se află acestea însă şeful statului şi guvernul nu sunt dispuşi să ia la cunoştinţă acest lucru. Funar a prezentat detaliat cele două proiecte de lege ale PRM, aflate pe masa parlamentului. Unul dintre acestea ar urma să reglementeze restabilirea familiilor de români alungaţi, respectiv sprijinirea celor care doresc să vină aici. Cel de-al doilea proiect de lege poartă titlul Lege pentru liniştea românilor şi a României. Acesta ar urma să interzică şcolile, universităţile maghiare autonome, să reintroducă utilizarea numai în limba română a denumirilor geografice şi istorice, să interzică emisiunile în limba maghiară ale posturilor publice de televiziune şi radio, să îndepărteze toate inscripţiile în limba maghiară.\nDe altfel, Gheorghe Funar a venit la Sfântu Gheorghe pentru coordonarea pregătirilor în vederea alegerilor locale, însă la sediu a fost primit doar de 5-6 membri de partid.\nHaromszek, nr.5336 – 27.03.2008\nManifestările antimaghiare sunt tot mai puternice\nFerencz Csaba În România, forţele vechiului regim continuă să genereze o atmosferă antimaghiară; în contextul anului electoral, naţionalismul este tot mai puternic – a afirmat europarlamentarul Tokes Laszlo în cadrul întrevederii pe care a avut-o ieri, cu preşedintele Paramentului European, Hans-Gert Pottering.\nTokes i-a înmânat acestuia un pachet de documente, care conţine între altele iniţiativa privind seria de manifestări intitulată O Europă Creştină, documente referitoare la confruntarea cu trecutul comunist şi poziţii vizând situaţia maghiarimii din România.\nAtitudinea de respingere manifestată în România faţă de aspiraţiile autonomiste ale maghiarimii transilvănene este de neînţeles având în vedere, pe de-o parte, că autodeterminarea comunitară este o practică acceptată în Europa iar pe de altă parte, că autonomia maghiară nu periclitează integritatea teritorială a României – a afirmat Tokes.\nSf. Gheorghe, 03.04.2008\n","date":"18-04-2008","img":"https://axaneamului.ro/posts/magazine/axa-i/10/traduceri-din-presa-de-limba-maghiara-din-romania/images/0.jpg","permalink":"https://axaneamului.ro/posts/magazine/axa-i/10/traduceri-din-presa-de-limba-maghiara-din-romania/","series":["AXA ANUL I"],"tags":null,"title":"Traduceri din presa de limbă maghiară din România"},{"author":"Cola Nicea","categories":null,"content":"SAU DESPRE ISTORICUL FORMĂRII CETELOR DE LUPTĂTORI ROMÂNI PENTRU EMANCIPAREA POLITICĂ A ROMÂNIMII DIN MACEDONIA partea a II-a Este drept, conştiinţa naţională la români, bulgari şi albanezi nu e încă pe deplin formată, de aceea mulţi dintre ei devin grecomani şi luptă pentru o cauză străină de neamul lor.\n– Tocmai de aceea ne grăbim şi noi să căutăm să înăbuşim în faşă acţiunea de formare a conştiinţei naţionale la popoarele alogene.\n– Conştiinţa naţională a început să se trezească. Suntem mulţi şi nu ne veţi putea ucide pe toţi. Noi îndurăm jugul turcesc. Vrem să-l scuturăm, proclamând autonomia Macedoniei, alcătuind un stat multinaţional, unde însuşi poporul grec din Macedonia să facă parte din acest stat. Veniţi voi, tocmai din Creta, dintr-un teritoriu care el însuşi este sub stăpânire turcească, ca să ne impuneţi jugul grecesc? Cu ce drept? Când a aparţinut vreodată Macedonia la Grecia? Dimpotrivă, Macedonia a fost cuceritoarea Greciei. Numai graţie statelor elenistice, odraslele Macedoniei, limba şi cultura greacă a cucerit Orientul apropiat. Noi ne socotim urmaşii tracilor macedoneni contopiţi cu romanii. Vă suntem superiori ca obârşie. De altfel, [grecii] de azi au foarte puţin [în] comun cu grecii vechi. În cea mai mare parte sunteţi români, slavi şi albanezi grecizaţi. Se poate demonstra aceasta prin nomenclatura topică, de origine slavă, românească şi albaneză, antroponomia; nume ca Chitos, Mitros, Flesas, Nacos, Nasios, sunt româneşti.\n– Am vrea să ştim, câţi antarţi aveţi în subordine?\n– Vreo două sute, împărţiţi în mai multe cete şi care acţionează între Salonic şi Ostrov.\n– De unde sunt de fel?\n– Cei mai mulţi sunt din Creta, câţiva din Grecia şi foarte puţini din Macedonia, pe care îi folosim ca curieri.\n– De ce voi, cretanii, nu luptaţi pentru eliberarea insulei voastre?\n– Căpitane Gheorghe (pentru prima dată a pronunţat acest nume), când am plecat din Grecia, nu cunoşteam realităţile din Macedonia. Ni se spunea că autonomiştii sunt puţini la număr, că populaţia ne aşteaptă cu braţele deschise. Cei câţiva vlahi şi bulgari rătăciţi vor ceda imediat, îndată. Imediat însă ce am trecut râul Bistriţa (anticul Alikmon), mi-am dat seama că situaţia e cu totul alta. Populaţia din aceste locuri nu e grecească. Cei mai mulţi sunt bulgari, apoi români. Greci sunt puţini şi numai pe la oraşe şi în câteva sate de clăcaşi pe la beii turci. Tineretul bulgar mai rupe ceva greceşte, bătrânii însă nu cunosc greaca. Ei bine, mitropoliţii noştri ne-au dat curieri din rândul acestor oameni, şi deşi sunt plătiţi bine, cu şase lire pe lună, cred că ei m-au atras în această cursă. Nu ştiu ce soartă mă aşteaptă, dar dacă îmi daţi drumul, cum aţi făcut cu ceilalţi trei, îmi iau cretanii mei şi mă duc în Grecia, îndemnând pe orice cretan să nu se mai înroleze ca antart.\n– Ceata lui Mitra Vlahu a capturat la Leaova patru antarţi greci originari din Creta. Fiindu-i milă de ei, că erau tineri, i-a pus să jure pe Sfânta Evanghelie că se vor întoarce în Grecia. După ce le-a dat drumul, în răstimp de vreo două luni i-a capturat din nou, într-o luptă dată în apropiere de satul Luminiţa şi, desigur, de data aceasta i-a omorât.\n– Cred că erau nişte fanatici. Scopul nostru este să desfiinţăm mai întâi elita românească. Să silim pe fruntaşii români să-şi retragă fiii de la şcolile româneşti; poporul de jos, desigur, se va alătura acestora. Agras era acum abătut. A pronunţat un cuvânt: „Eritalcala”. Mai târziu am aflat că, în dialectul cretan, eritalcala înseamnă s-au înecat corăbiile.\nDupă ce am terminat cu Agras, l-am luat la interogator pe Done Minga. Întrebările le punea tot Mucitani.\n– De unde eşti? Ce meserie ai?\n– Sunt bulgar din Neaguşte. Sunt revizor şcolar la şcolile cu limba de predare greacă. Minga începu să plângă, se văita şi ne ruga să-i dăm drumul, el nefiind cretan, [ci] macedonean. După ce i-am colindat timp de şapte-opt zile prin satele româneşti şi bulgăreşti, în cele din urmă ne-am dus în pădurea Beladova de lângă Paticina, unde a avut loc condamnarea. Sentinţa am citit-o eu. Am expus atunci pe larg crimele [pe] care le-au comis bandele greceşti. La acuzaţia că românii sunt măcelăriţi pentru că sunt în cârdăşie cu bulgarii, am demonstrat că în Epir nu există picior de bulgar, aşijderea în Samarina, Perivole, Avdela, Ianina, Caterina, totuşi românii sunt masacraţi oriunde nu se supun politicii de grecizare. Sentinţa a fost scrisă în limba română şi turcă şi atârnată de pieptul lui Agras.\nIată culpele care i s-au pus în sarcină:\nAu incendiat conacul celnicului român Zega, căsăpindu-i două mii de oi, două sute de vaci şi omorându-i toţi păstorii.\nLa moşia lui Toli Hagigogu au omorât mai întâi opt păstori. Văzând că celnicul Hagigogu nu-şi retrage copiii de la şcoala românească, după un an i-au mai omorât încă cinci păstori, au măcelărit trei mii de oi, iar herghelia de cai au luat-o şi au trimis-o în Grecia.\nLui Muşa Caprini din Veria i-au căsăpit o mie cinci sute de oi şi capre. Lui Tuşu Bucovala i-au măcelărit două mii de oi şi capre. Lui Sterie Duma din Livezi i-au măcelărit o mie de oi şi capre. Au incendiat casele fruntaşilor români din Selia şi Xirolivad, precum şi şcolile româneşti din aceste sate. Au incendiat satul Gramaticova. In satul Huma din Meglenia au ucis zece elevi de la şcoala românească în timp ce făceau o excursie cu şcoala. Au omorât pe preoţii români Papatănase şi Gheorghe Ripidoni.\nPentru toate aceste crime şi celelalte, neidentificate până acum, sunteţi condamnaţi la moarte. Căpitanul nostru a dat dispoziţii să-i păzim şi să le permitem să vorbească între ei. (Până atunci fuseseră ţinuţi izolaţi). După câteva ceasuri am ieşit din pădure lângă o livadă în plină floare. Curierii noştri ne-au adus de mâncare şi câteva sticle cu rachiu. Am dat şi celor doi prizonieri porţii egale de mâncare şi rachiu, după cum am primit şi noi. Niciodată nu i-am ţinut flămânzi. Agras, când căpăta rachiu, avea poftă de vorbă. Într-un timp, Agras începu să fredoneze un cântec din timpul revoluţiei din 1821. Acest cântec, creaţie populară, îl cântă atât grecii, cât şi românii din părţile locului. Căpitanul ne-a ordonat să-l lăsăm să cânte, şi apoi să-i tălmăcim cântecul, întrucât, după cum s-a mai spus, Mucitani nu ştia greceşte. După ce a terminat de cântat, Handuri i-a tradus cântecul. Era cântecul dedicat lui Atanasie Diacul, adică viteazul călugăr, cel care a bătut pe turci în lupta de la Hanul din Gravia. Iată textul în traducere: [aici sunt două rânduri scrise de mână în limba greacă, nu am recunoscut bine literele şi nu l-am mai scris]. „Fă-mi-te turc, Diacule, schimbă-ţi religia şi te închină la geamie şi vei fi graţiat” (călugărul luptător căzuse captiv în mâinile turcilor). La încheiere cântecul suna astfel: „Ia vezi ce timp minunat a ales moartea să mă răpească, acum când pomii înfloresc şi poienile se umplu de iarbă.”\nPrin intermediul lui Handuri, Mucitani i-a spus lui Agras, captivul condamnat la moarte:\n– E o mare deosebire între voi, Atanasie Diacul şi ceilalţi căpitani de haiduci de la răscoala din 1821, care, pare-mi-se, cei mai mulţi nici nu au fost greci, ci români. Pe atunci, la îndemnul poetului Rigas Pheraios, alt român de-al nostru, revoluţia a fost proclamată în numele creştinătăţii. Sub steagul revoluţiei au alergat greci, români, bulgari, albanezi, ba chiar şi voluntari din apusul Europei, cum a fost bunăoară poetul Byron, englez, şi italianul Santaroza. Voi, revoluţionarii de azi, v-aţi cârdăşit cu păgânii împotriva creştinilor.\nAntarţii voştri, împreună cu başibuzucii lui Hairedin Bei din Vodena, zilele trecute aţi omorât patruzeci de ţărani români şi bulgari în satul Licovişte, pe când aceştia se întorceau de la târg în satele lor din Meglenia. În ţinutul Veriei, antarţii şi başibuzucii au organizat atâtea măceluri împotriva populaţiei paşnice româneşti. Sunteţi în relaţii de colaborare cu Halil Bei şi Ramis Bei, cele două căpetenii de başibuzuci. În timpul staţionării noastre în Balta Ianiţa, în timp ce ne băteam cu turcii, ne-aţi atacat şi voi, mişeleşte, pe la spate. Vreţi să aveţi Macedonia? Bateţi-vă cu turcii, ocupanţii ţării, nu cu noi, românii, care nu avem nimic contra voastră, ci doar atât, vrem să ne păstrăm limba.\nAgras devenise calm, sfida chiar moartea. Într-adevăr, credea în idealul pentru care se angajase să lupte. În ce îl priveşte, era sincer, crezuse într-un ideal, a fost învins, dar ţinea să moară ca un om de onoare. Atitudinea lui în faţa morţii, plină de demnitate, merita stima noastră. Iar noi l-am respectat. Nu a fost schingiuit, nici înjurat, batjocorit. În cele din urmă, spuse:\n„S-ar putea să aveţi dreptate, nimeni nu poate şti pe ce făgaşe se va desfăşura istoria. Deocamdată, duşmanii noştri, ai grecilor, nu sunt turcii, ci voi, românii şi bulgarii, fiindcă voi atentaţi la marele ideal al panelenismului. Cum se va sfârşi lupta, Dumnezeu ştie, eu însă cred în destinul Eladei. Ţinuturile în care curge azi [sânge] de greci, de români, de bulgari şi de albanezi, de vinovaţi şi nevinovaţi, potrivit credinţei noastre multiseculare, mai devreme sau mai târziu, le vom recâştiga. Marii învinşi veţi fi voi, românii, apoi bulgarii. Mai ales voi, românii. România nu vă poate ajuta cu nimic. România are alte deziderate, eliberarea Transilvaniei, a Basarabiei. Admiţând că într-o zi se va înfăptui unitatea naţională a poporului român, voi, cuţovlahii din Macedonia, tot nu veţi avea nimic de câştigat. După înfăptuirea unităţii naţionale, România va trebui să lupte în continuare pentru păstrarea noilor sale frontiere, pentru că, urmând să aibă un duşman de mărimea Rusiei şi a unei Ungarii mutilate, atenţia ei se va îndrepta nu spre salvgardarea intereselor românilor din Macedonia, ci înspre câştigarea de aliaţi care să-i asigure integritatea noilor sale frontiere. Iată de ce marii învinşi, marii sacrificaţi de însăşi România, presupusa voastră patrie pentru care luptaţi cu atâta abnegaţie, veţi fi voi, cuţovlahii.\n– Înainte de a muri, ţin să vă spun încă o dată: Adevărata voastră patrie nu este România, ci Elada.\n– Ştim că România nu ne poate ajuta cu nimic. România îşi are marile sale deziderate, altele decât cele ale românilor macedoneni. Tocmai de aceea noi ne pronunţăm pentru autonomia Macedoniei, adică ne luăm soarta în propriile noastre mâini. Nu cerem nimic de la România. E patria noastră, îi dorim tot binele, dar nu-i cerem să ne ajute, bunăoară să ne trimită armament şi oameni, cum procedează Grecia, care organizează bandele pe teritoriul ei şi le trimite apoi peste frontieră.\nDupă pronunţarea sentinţei, Mingas plângea şi se văita. Agras a uitat că este prizonier şi s-a răstit către Mingas, mustrându-l: „Nu ţi-e ruşine să plângi ca o femeie? Te-am socotit un om demn, plin de curaj. Constat însă că m-am înşelat. Aşa este lupta, din ea ies învinşi şi învingători. Noi am căzut învinşi, cauza pentru care luptăm, însă, nu este pierdută.”\nNoi i-am lăsat să vorbească. Niciodată nu am recurs la torturi, cum făceau bandele greceşti. Noi am ales pedeapsa cea mai uşoară, fără chinuri, spânzurătoarea. Ceva mai mult, după cum se vede din aceste rânduri, le-am dat chiar voie să ne şi acuze.\nAgras spuse lui Mingas: “Unui antart nu-i este admis să plângă. Adu-ţi aminte ce planuri făceam noi dacă vreunul din duşmanii noştri ar fi căzut în mâinile noastre, mai ales învăţătorul Gheorghe Celea şi acel Lycanthropos (lupul om) Adam Gulea, cum i-am fi tras în ţeapă ori i-am fi orbit, reeditând în mic fapta basileului Vasile Bulgaroctonul, şi i-am fi trimis apoi orbi în satele lor, spre a pune în groază pe români.”\nCât timp i-am avut în captivitate, încercam fel de fel de trucuri spre a le stoarce informaţii. Niciodată nu am întrebuinţat mijloace josnice de constrângere, căci după felul său cavaleresc, Agras n-ar fi scos nici un cuvânt. Când dispuneam de rachiu, îi dam şi lui. Agras, om cult, începea să spună atunci lucrurilor pe faţă. Ataca frontal, pleda, îşi apăra cauza neamului său. În timp ce Mingas plângea, era sfârşit, Agras se ţinea demn, cavalereşte. Niciodată nu l-am ofensat. În felul lui, îl socoteam un luptător în slujba unui ideal, nicidecum un tâlhar. Uneori făceam chiar filologie comparată. Handuri îi spunea că şi româna a contribuit la formarea limbii neogreceşti, nu numai în ce priveşte lexicul, ci chiar sintactic. Sintactic, greaca veche are mult mai multă asemănare cu germana decât cu neogreaca, care se potriveşte mult cu româna. Poţi gândi neogreceşte şi să traduci direct în română, ceea ce nu poţi face, când este vorba de greaca veche. Apoi lexicul. Iată, bunăoară, cuvinte de origine română intrate în patrimoniul limbii neogrece: porta, manichi (mânecă), mandra, mula (catâr), stani (stână), urda şi multe altele.\nAgras regreta mult că a căzut în mâna românilor şi nu a bulgarilor, căci bulgarii, mai barbari în felul lor, i-ar fi omorât imediat. Handuri îi spunea că toţi cetnicii români sunt din Macedonia şi vorbesc tot atât de bine greaca ca şi româna. Agras regreta că românii macedoneni, aceşti greci care şi-au uitat limba, au apucat pe o cale greşită, în loc să se întoarcă la matcă.\nLa o întrebare, cine subvenţionează mişcarea antarţilor, cu o mândrie caracte­ris­tică luptătorului idealist, Agras a răspuns:\n– Statul grec nu obligă pe nimeni să devină antart. Recrutarea antarţilor o face Silogul „Ellinismos”, care este condus de greci erudiţi. Aceşti învăţaţi au legături cu Guvernul şi cu Patriarhia de la Constantinopole. Statul nu alocă nici un fond mişcării antarte. Fondurile se obţin prin donaţii. Mai ales negustorii greci din Egipt, din România şi din America dau sume mari de bani. Grecii din Rusia nu pot contribui cu nimic. Statul rus se opune. La mijloc este vorba de bulgari, fraţii ruşilor, şi interzic acţiunea de finanţare a revoluţiei noastre.\nDupă terminarea cercetărilor ne-am transportat în apropiere de gara Bladova. Mihali Handuri şi Muşa Darlaiani făceau de pază, în timp ce noi i-am spânzurat de un nuc. Scrisă în rezumat, în româneşte şi în turceşte, sentinţa le-a fost pusă pe piept.\nIată textul: „Aşa va s’ pată tuţ aţeli greţ care vatămă armâni, ardu horile armâneşti şi vatămă prăvdzile armâneşti.”\nSemnat: Gheorghe Mucitani\nMihali Handuri\nVestea morţii lui Agras se răspândise ca fulgerul în toată Macedonia. În timp ce ai noştri jubilau, grecii şi grecomanii intraseră în derută. Mitropoliţii greci din Veria şi Vodena au intervenit pe lângă autorităţile turceşti, promiţându-le mari sume de bani ca să scoată potere pentru salvarea vieţii lui Agras. Astfel, cât timp l-am avut în captivitate, poterele mişunau peste tot. S-au retras numai atunci când l-au găsit mort. L-am spânzurat dinadins lângă gară, să fie văzut de oricine, pentru că altfel Comitetul grec ar fi negat, spunând că a plecat în Grecia pentru recrutarea de antarţi.\nDrept represalii, Comitetul Grecesc, la o şedinţă ţinută în oraşul Neaguşte, a hotărât distrugerea satului românesc Doliani. Informaţi fiind de agenţii noştri, ceata noastră s-a deplasat îndată la Doliani, spre a preîntâmpina atacul.\nCeata grecească era condusă de căpitanul Serafim (alias colonelul grec Fufas). Antarţii erau în număr de circa patruzeci, mai toţi străini de regiune, cu câţiva curieri localnici. În dimineaţa zilei de 29 iunie, la mlaştina din Xirovuni de lângă Doliani, ne-an ciocnit cu banda grecească. Antarţii nu ştiau de prezenţa noastră acolo. Luaţi prin surprindere, i-am încercuit, cum însă satele Doliani, Selia şi Xirolivad erau înţesate de armată turcă, aceasta, la auzul împuşcăturilor, s-a deplasat în grabă şi, fiind cât pe aci să ne încercuiască, ne-am retras. Tot aşa şi grecii au rupt-o la fugă. Ce e drept, grecii luptau bine, călăuzele lor însă i-au părăsit, lăsându-i singuri în locuri necunoscute.\nDupă câteva zile ne-am dus la locul unde s-a dat lupta. Am găsit o sabie cu inscripţia: „Serafim taie şi nu curge sânge”. Am mai observat o dâră de sânge pe o distanţă de circa 2 km. Mai târziu am fost informaţi că a fost ucis Serafim şi un grec din Neaguşte, Micibunas, şi câţiva alţii au căzut răniţi.\nComitetul grecesc, care era sigur de reuşită, a rămas consternat de acest eşec, în schimb românii au prins curaj. Rapsozii populari au compus cântece, glorificând pe luptători, cântece care se mai cântă încă în Macedonia. Spre deosebire de cântecele grecilor, stăpânite de ură: to ematon rumunon na hisi podon (sângele românilor să curgă la picioarele noastre), cântecele noastre erau pline de nobleţe.\nPentru continuarea luptei aveam nevoie de muniţie. În acest scop, Mucitani a plecat să procure cartuşe, lăsând în locul lui pe Handuri, care era cel mai vechi cetnic şi un bun organizator.\nÎntrucât antarţii omorau la drumul mare pe oricare român întâlnit, am luat hotărârea să aplicăm legea talionului: pentru un român ucis, vom omorî doi greci. În vestul Macedoniei se află oraşul Cojani. De la Salonic au fost expediate câteva lăzi cu cărţi româneşti pentru şcolile din oraşul Grebena. Lăzile erau trimise prin poştă şi însoţite de un soldat turc. În timp ce soldatul dormea, grecii au deschis lăzile şi, luând cărţile, au umplut lăzile cu excremente. Jandarmul n-a observat ce s-a întâmplat în timpul popasului la Cojani. Abia când au ajuns la destinaţie, le Grebena, s-a văzut conţinutul lor. Un român din satul Avdela se întorcea acasă, venind din România, unde era plecat la muncă. Teroriştii greci l-au împuşcat cu şase gloanţe în centrul oraşului Cojani. Aflând despre acest asasinat, cu prilejul bâlciului de 1 august din oraşul Veria, ne-am postat la pândă pe şoseaua Veria-Cojani şi am împuşcat doi negustori greci care veneau cu mărfuri de la bâlci. Omorul a avut loc lângă satul Castani. După această măsură de represalii, negustorii greci nu mai îndrăzneau să folosească şoseaua Veria-Cojani. Am ordonat ca nici un chirigiu român să nu mai transporte mărfuri pentru oraşul Cojani. Negustorii greci din Cojani şi Grebena au încercat atunci să se folosească de gara Sorovici. Am luat hotărârea să barăm şi această şosea. Satele de prin prejur fiind turceşti, într-o zi ne-am deghizat în ciobani şi am atacat, omorând câţiva greci. Aşadar şi ruta Sorovici a devenit inutilizabilă. Nu le rămânea negustorilor greci decât să se aprovizioneze din Grecia prin portul Volos, lucru prea costisitor. Văzându-se constrânşi, negustorii au fost nevoiţi să apeleze la români. Criza de aprovizionare a durat trei luni. Nu se aprovizionau grecii, dar nici chirigiii români nu aveau de lucru. S-au început tratative între chirigii şi negustorii din Cojani şi Veria: chirigiii să fie liberi să circule fără teama de a fi atacaţi, să se mărească costul transportului, spre a se recupera pierderile din timpul crizei de aprovizionare. Grecii au primit condiţiile puse de români. Ceva mai mult, negustorii greci, ca să fie şi mai siguri de securitatea lor, au început să ne facă daruri prin chirigiii noştri. Negustorul Tega Varduni ne-a trimis multe piei argăsite pentru confecţionarea de cartuşiere, precum şi opinci roşii cu ciucuri. Desigur, oamenii nu spuneau numărul, câţi suntem, astfel că într-o zi ne-am pomenit cu 40 de perechi de opinci şi vreo 20 de oale pline cu vin. Le-am primit pe toate, numai vinul l-am dat la chirigii, noi neavând încredere. Ne temeam să nu fie otrăvit.\nVăzând că grecii ne ştiu de frică, după ce ne-am răzbunat asupra oraşelor Grebena şi Cojani, ne-am hotărât să izolăm satele greceşti de principalul centru de aprovizionare, oraşul Veria. Astfel, într-o zi, pândind pe drumul care duce de la satul grecesc Cernova la Veria, am omorât doi greci; mai târziu, chiar în seara aceea, am capturat patru greci, tot din Cernova, deplasaţi în satul Turcohori. La ancheta făcută, am constatat că erau curieri ai bandelor greceşti. Astfel, şi drumul dintre oraşele Veria şi Neaguşte a fost barat. Pe aceşti greci i-am capturat în felul următor. În timp ce noi patrulam de-a lungul liniei ferate, la un moment dat am auzit nişte oameni vorbind la umbra unui arbore, i-am înconjurat şi, crezând că suntem ceata grecească, se uitau la noi şi ne-au răspuns că nu cunosc pe nimeni din ceată; ne-au întrebat cine suntem noi şi unde sunt prietenii noştri. Noi le-am răspuns tot pe greceşte şi, cum cunoşteam numele unor antarţi, le-am spus că suntem cutare şi cutare. Până să se dezmeticească, am pus mâna pe ei şi i-am împuşcat. Cadavrele lor au fost descoperite după câteva zile, intrate în putrefacţie. Între Veria şi Ghida, la locul denumit Sufullio, se află un pod de lemn lung de aproape 40 de metri, care trece pe deasupra unei mlaştini adânci. Într-o zi de marţi, zi de târg la Veria, după ce am lăsat să treacă pe pod mai multe care trase de cai şi de bivoli, am tras în convoi, animalele s-au speriat şi au căzut în mlaştină cu oameni şi care. În ziua aceea am împuşcat 15 greci. Am lăsat cuvenitul răvaş, prins pe o salcie, motivul pentru care au fost împuşcaţi aceşti greci, explicând că sunt represalii pentru omorurile comise de greci împotriva populaţiei româneşti. Între Neaguşte şi oraşul Caterina, aproape de râul Bistriţa (Aliakmon), se află Mănăstirea Calipetra din satul Rahova. Mănăstirea aceasta servea drept cuib de adăpostire pentru antarţii greci. Noi primisem informaţii din Neaguşte că o bandă grecească, condusă de un ofiţer grec pe nume Amalias, în drum spre Caterina, va poposi la mănăstire. Noi am stat la pândă o zi întreagă pe drumul care duce la mănăstire, dar nu s-a ivit nimic. Ne-am introdus în mănăstire şi ne-am adresat stareţului, natural pe greceşte, că ne-am rătăcit de tovarăşii noştri antarţi şi nu mai putem da de urma lor. Stareţul ne-a răspuns că antarţii trecuseră ieri pe la mănăstire. Printre ei se afla şi Amalias. El a vrut să ne servească cu cafele, însă, dându-şi seama că nu suntem greci, i-a căzut ibricul din mână. L-am arestat şi legat bine. Am mai arestat încă patru greci care lucrau la mănăstire şi i-am împuşcat pe toţi. Aşadar şi drumul la Caterina a devenit inutilizabil. Jale mare a cuprins pe grecii din Veria. În semn de doliu, prăvăliile s-au închis, băteau clopotele de la toate cele 70 de biserici din oraş.\nDupă aceste măsuri de represalii, notabilii greci de la oraşe şi sate au intervenit pe lângă comitetul revoluţiei greceşti, ca antarţii să nu mai ucidă populaţia paşnică românească, ci bandele să se bată între ele fără să atace pe păstorii şi pe chirigiii români.\nComitetul grecesc, spre a iscodi unde sunt cetele româneşti (ei credeau că sunt mai multe cete, deoarece noi ne deplasam repede şi apăream acolo unde nici nu se aşteptau) au trimis la Selia un preot grec, anume Papastavris, însoţit de un grec din Veria, Zafaras, cu icoana de la schitul Dovra, ca să meargă pe la stânele grecomanilor; adevărata lor misiune era însă culegerea de informaţii.\nFiind înştiinţaţi imediat, am pândit în apropiere de localitatea Maruşa, de lângă Veria, şi i-am împuşcat pe amândoi: pe Papastavras şi pe Zafaras.\nDupă aceste acţiuni de terorizare, grecii din Neaguşte şi din Veria, mai ales după ce am împuşcat la munca câmpului pe un grec din Veria, Bunţolas, au prins atâta groază de armatolii români, încât nu îndrăzneau să iasă la munca câmpului, nici la culesul viilor, crezând că toate drumurile sunt pline de armatoli români.\nNedumerirea lor era şi mai mare, mai ales că noi nu împuşcam pe românii grecomani. Pe aceştia îi socoteam fraţi şi căutam să ni-i apropiem prin trezirea conştiinţei româneşti cu ajutorul cărţilor şi revistelor care soseau din ţară. Grecul împuşcat la munca câmpului, am scris pe răvaşul prins de pieptul lui, a fost executat ca măsură de represalii pentru un băiat de 12 ani, fiul românului Adamaca din Xirolivad, care a fost împuşcat de greci.\nÎn luna august, ceata noastră, cu Mihali Handuri, Muşa Darlaiani şi ceilalţi, a plecat din Gramaticova spre Selia.\nAm ajuns pe vârful muntelui Carataş, la locul denumit „La Cruce”. Era spre Înserat; de departe am observat mulţi oameni mergând spre aceeaşi direcţie, spre Selia de Sus, căci a doua zi era sărbătoarea Sfintei Marii, 15 august. Ne-am postat la o cărare pe unde trebuiau să treacă aceşti oameni.\nCând s-au apropiat de noi, am văzut că erau înarmaţi. Am deschis foc asupra lor prin surprindere. Antarţii au luat-o la fugă în debandadă, profitând de întunericul care căzuse. După ce s-au depărtat, au tras şi ei câteva salve şi au apucat-o spre Neaguşte. Îndată după atac am cercetat locul unde ne ciocnisem cu ei. Am găsit două arme Gras, o pereche de opinci şi dâre de sânge. După câteva zile am fost informaţi că fuseseră împuşcaţi doi greci, dintre care unul se numea Epaminondas Carabinas, şi câţiva [fuseseră] răniţi.\nÎn primăvara anului 1908, luna mai, în timp ce turme de oi şi de capre ale românilor din Gramaticova se deplasau de la şes la munte, comitetul grecesc din Neaguşte a ordonat antarţilor să atace pe aceşti români lângă satul bulgăresc Golişani. Antarţii se deghizaseră în ţărani muncitori şi se prefăceau că lucrează la prăşitul porumbului. Ţăranii din Golişani, observându-i că au arme asupra lor şi identificându-i că sunt antarţi, au anunţat ceata bulgărească a lui Iciu Ceauş, din care pe vremea aceea făceam şi noi parte. Ne-am apropiat tiptil şi am împuşcat şapte din ei, câţiva au căzut răniţi, iar ceilalţi au rupt-o la fugă. Armata turcă, care staţiona în satul bulgăresc Tarmarinova, a căutat să intervină, noi însă am dispărut în pădure şi nu ne-a mai dat de urmă. Cu o zi mai înainte de acest atac, doi albanezi grecomani înarmaţi, organe ale comitetului grecesc, spre a teroriza populaţia bulgărească din regiune, au spart zăgazul de la iazul care alimenta cu apă moara din Piscupie, sat bulgăresc, pentru ca atunci când morarul şi alţi săteni ar fi mers să repare spărtura, să-i împuşte. Văcarul satului, observându-i, a dat de veste sătenilor. Înştiinţaţi fiind de săteni de acest fapt, ne-am deplasat la faţa locului, unde pândeau albanezii, şi i-am împuşcat, luându-le totodată şi armele, două puşti Martini. Pe vremea aceea eram contopiţi cu ceata lui Iciu Ceauş şi Traian Cucuda.\n","date":"18-04-2008","img":"","permalink":"https://axaneamului.ro/posts/magazine/axa-i/10/memoriile-capitanului-cola-nicea-ii/","series":["AXA ANUL I"],"tags":["Politică","Istorie"],"title":"Memoriile căpitanului Cola Nicea II"},{"author":"AXA - revistă de oceanografie ortodoxă","categories":null,"content":"10 aprilie 2008 Pragul electoral pentru alegerile parlamentare a fost majorat până la 6% Parlamentul a majorat pragul minim de accedere în legislativ a unui partid sau organizaţie social-politică de la 4 la 6 la sută. Parlamentul a aprobat joi, 10 aprilie, o serie de modificări şi completări la Codul electoral, cu votul a 62 de deputaţi, transmite Info-Prim Neo.\nPragul minim de reprezentare la nivel de 6% a fost susţinut de fracţiunile Partidului Comuniştilor şi Partidului Popular Creştin-Democrat. Liderul PPCD, Iurie Roşca, a declarat în cadrul dezbaterilor parlamentare că pragul de 6% nu afectează nici într-un fel normele democratice, menţionând totodată că nu există în acest sens o normă europeană unică. Vicespicherul s-a arătat încrezător că PPCD va reuşi să întrunească un număr suficient de voturi pentru a accede în viitorul Parlament.\nPreşedintele Partidului Democrat, Dumitru Diacov, a pledat pentru menţinerea pragului la nivel de 4%. Deputatul a reamintit că în 2005 Parlamentul a redus pragul de la 6 la 4% la recomandarea Consiliului Europei, OSCE, Parlamentului European şi observatorilor internaţionali în campania electorală, care au atenţionat că pragul de 6% este prea mare pentru R. Moldova. Diacov a subliniat că un prag mare distorsionează voinţa poporului pentru că multe voturi trec de la un partid la altul, ceea ce face ca Parlamentul să nu mai fie unul reprezentativ.\nDeputatul comunist, Vadim Misin, a ţinut să precizeze că în 2005 consultanţii internaţionali, doar au recomandat reducerea pragului până la 4%, dar au specificat că este de competenţa Parlamentului să decidă limita. Potrivit lui Misin, în majoritatea statelor europene pragul electoral este de 5%, iar în mai mult de 10 ţări – de 6%.\nPropunerea lui Dumitru Diacov de a menţine pragul electoral existent a fost susţinută doar de 15 deputaţi. Majoritatea parlamentară a respins şi alte două propuneri ale preşedintelui PD. Deputatul propusese ca TV publică să ofere în campania electorală doar timpi gratuiţi de antenă, în mod egal tuturor candidaţilor, iar ordinea de înscriere în buletinele de vot să fie stabilită prin tragere la sorţi la sfârşitul campaniei electorale.\nNoua redacţie a Codului electoral prevede că tragerea la sorţi va fi efectuată zilnic.\nAlte modificări ale Codului se referă la excluderea noţiunii de „blocuri electorale”, interdicţia de a se înscrie în cursele electorale pentru persoanele condamnate prin hotărâre definitivă a instanţei de judecată, care au antecedente penale nestinse, stabilirea pentru publicitatea electorală prin intermediul reţelei de telefonie mobilă şi internet a unor reglementări similare publicităţii din presa scrisă.\nCodul a fost, de asemenea, completat cu o prevedere care interzice deputaţilor să deţina dublă cetăţenie. Aceasta stipulează că în momentul înregistrării, candidatul va declara pe proprie răspundere deţinerea cetăţeniei altui stat, iar în momentul validării mandatului de deputat – va confirma documentar renunţarea la cetăţenia altui stat sau retragerea cererii privind obţinerea acesteia. Potrivit autorilor, această normă a fost preluată din legislaţia Lituaniei.\nInfo-Prim Neo\n11 aprilie 2008 „Edinaia Gagauzia” avertizează în legatură cu desfăşurarea unor acţiuni de protest Mişcarea obştească „Edinaia Gagauzia” avertizează în legatură cu posibilitatea desfăşurării unor acţiuni de protest în cazul invalidării alegerilor în circumscripţiile în care pentru Adunarea Populară au fost aleşi deputaţi susţinători ai formaţiunii, transmite Info-Prim Neo.\nÎntr-un comunicat al Comitetului executiv „Edinaia Gagauzia” se menţionează că reprezentanţii puterii centrale s-au folosit la maximum de resurse administrative în alegerile din autonomie. Mai ales în turul doi de scrutin, la 30 martie, au fost implicaţi angajaţi ai structurilor de forţă care au exercitat presiuni asupra alegătorilor.\nReprezentanţii mişcării afirmă că dispun de informaţii privind folosirea în continuare a resurselor administrative, presiunea fiind exercitată actualmente asupra deputaţilor nou aleşi, susţinători ai mişcării.În cazul în care aceştia nu cedează, se recurge la presiuni asupra organelor judecătoreşti în scopul invalidării alegerilor în acele circumscripţii.\n„Mişcarea obştească “Edinaia Gagauzia” declară că, în cazul exercitării de presiuni asupra organelor de judecată în scopul nerecunoaşterii atribuţiilor deputaţilor aleşi legal, adepţi ai mişcării noastre, ne rezervăm dreptul organizării mitingurilor de protest, adoptării unor măsuri adecvate în vederea apărării democraţiei, drepturilor şi libertăţilor cetăţenilor statului nostru”, se spune în comunicat.\n“Edinaia Gagauzia” solicită reprezentanţilor OSCE şi ai misiunilor diplomatice acreditate în R. Moldova să susţină validarea rezultatelor turului doi de scrutin în alegerile pentru Adunarea Populară.\nInfo-Prim Neo\nSUA vor sprijini orice pas pentru reglementarea transnistreană SUA vor susţine orice pas îndreptat spre reglementarea conflictului transnistrean, a declarat, vineri, presei de la Tiraspol, Michael Kirby, Ambasadorul SUA în R. Moldova, care a avut o întrevedere cu preşedintele Sovietului Suprem al autoproclamatei RMN, Evgheni Sevciuc.\nPotrivit Agenţiei INFOTAG, diplomatul a salutat întrevederea de vineri de la Bender între Preşedintele Moldovei, Vladimir Voronin, şi liderul transnistrean, Igor Smirnov, prima din ultimii şapte ani. “Se va vedea în viitor cât de utilă a fost întrevederea. Dar fiecare dintre noi îşi doreşte ca oamenii din acest teritoriu să prospere. Astfel, orice pas pentru reglementare va fi primit pozitiv”, a declarat Kirby.\nEvgheni Sevciuc de asemenea a dat o apreciere pozitivă “întrevederii preşedinţilor Moldovei şi Transnistriei” şi faptului că ea a avut loc, menţionând că asemenea întrevederi oferă posibilitatea de discutare a numeroaselor probleme. Sevciuc şi-a exprimat speranţa că “în cadrul dialogului de azi vor fi elaboraţi paşi concreţi, care vor contribui la dezvoltarea economiei Transnistriei şi Moldovei, la simplificarea circulaţiei transportului prin graniţa moldo-transnistreană”.\n“Partea transnistreană nu a renunţat la negocieri niciodată şi nu se opune reluării lor. Eu cred că e nevoie de întrevederi şi discuţii asupra problemelor acumulate şi cu conducerea Moldovei, inclusiv cu Preşedintele Parlamentului. Trebuie să găsim aspectele comune, care pot fi rezolvate azi, pentru ca viaţa oamenilor de pe ambele maluri ale Nistrului să devină mai bună de pe urma acestui dialog”, a subliniat spicherul tiraspolean.\nInfotag\nŞeful Misiunii OSCE Philip Remler salută dialogul dintre Preşedintele R. Moldova şi liderul transnistrean Şeful Misiunii OSCE în Moldova, Ambasadorul Philip Remler, a salutat astăzi reluarea dialogului direct dintre Preşedintele Moldovei, Vladimir Voronin, şi liderul transnistrean, Igor Smirnov, transmite DECA-press cu referinţă la un comunicat OSCE.\nAmintim că Voronin şi Smirnov s-au întâlnit astăzi la Bender pentru prima dată în ultimii aproape şapte ani.\n“Această întâlnire a fost un prim pas, ce ar putea pava calea spre reluarea negocierilor de reglementare în format 5+2, precum şi spre constituirea grupurilor de lucru în problematica măsurilor de promovare a încrederii”, a declarat Ambasadorul Remler.\nŞeful Misiunii i-a apreciat pe cei doi lideri pentru voinţa politică demonstrată, precizează DECA-press.\nDECA-press\nVladimir Voronin şi Igor Smirnov s-au înţeles în privinţa reluării negocierilor în formatul “5+2” Întrevederea Preşedintelui Republicii Moldova cu liderul Transnistriei (prima din ultimii şapte ani), care a avut loc, vineri, la Bender, a durat 1,5 ore. Preşedintele Vladimir Voronin a ieşit din incinta administraţiei or. Bender la orele 13.30, ora locală, şi a plecat la Chişinău, transmite reporterul Agenţiei INFOTAG din Bender.\nIgor Smirnov a mai rămas în clădire, fiind aşteptat de câţiva jurnalişti, chiar dacă s-a anunţat că nu vor fi declaraţii pentru presă. Se aşteaptă ca rezultatele întrevederii să fie făcute publice de serviciile de presă ale celor doi lideri.\nO sursă din administraţia lui Smirnov a comunicat reporterului Agenţiei INFOTAG că la întrevedere părţile au convenit asupra reluării negocierilor în formatul “5+2”. Data şi locul primei runde de tratative vor fi anunţate suplimentar.\nPotrivit sursei, Preşedintele Vladimir Voronin a promis să analizeze posibilitatea de înlocuire a regimului operaţiunilor de export-import ale agenţilor economici transnistreni cu unul mai puţin dur şi să intervină cu un demers pe lângă Uniunea Europeana în vederea ridicării interdicţiei de intrare pe teritoriul Uniunii Europene, aplicate unui număr de 17 funcţionari din administraţia transnistreană.\n“Reluarea negocierilor în formatul “5+2” a fost principala chestiune la întrevedere. Părţile au căzut de acord că acum au fost create condiţii bune pentru rezolvarea definitivă a problemei. Alte detalii nu vor fi discutate, pentru că negocierile în format complet trebuie să aiba loc în formatul “5+2”. Ambele părţi, de asemenea, sunt de acord cu aceasta. Astfel, ele vor avea de stabilit data şi locul întrevederii experţilor în acest format. La viitoarele tratative în formatul “5+2” va fi abordată o singură problemă – proiectele de documente privind statutul regiunii Transnistrene în componenţa Republicii Moldova. Întrevederea de azi trebuie să aibă un singur rezultat – stabilirea datei şi a locului rundei de negocieri în formatul “5+2”. Această poziţie a fost coordonată cu toate părţile negocierilor în acest format – Rusia, Ucraina, OSCE precum şi Uniunea Europeană şi SUA, care au rolul de observatori”, a afirmat sursa.\nVoronin şi Smirnov s-au înţeles să se întâlnească în timpul unei convorbiri telefonice, avute pe 7 aprilie. Pregătirile de întrevedere s-au ţinut în mare secret, data şi locul acesteia nu au fost anunţate. Presa a aflat despre întrevedere abia după ce aceasta a început. Întâlnirea a avut loc la sediul şefului administraţiei or. Bender – al doilea centru administrativ ca mărime din Transnistria, situat pe malul drept al Nistrului, dar inclus administrativ în componenţa Transnistriei. La Bender, au avut loc cele mai sângeroase evenimente, în perioada conflictului armat din 1992.\nInfotag\nPreşedintele Moldovei şi liderul transnistrean au convenit asupra unei serii de întrevederi Preşedintele Republicii Moldova, Vladimir Voronin, şi liderul Transnistriei, Igor Smirnov, au convenit asupra continuării întrevederilor în vederea rezolvării pe etape a tuturor problemelor care s-au acumulat între Chişinau şi Tiraspol, se spune într-un comunicat difuzat de serviciul de presa al Preşedintelui Republicii Moldova, după întrevederea şefului statului cu liderul de la Tiraspol, care a avut loc, vineri, la Bender.\nPotrivit Agenţiei INFOTAG, în comunicat se spune că în cadrul întrevederii Vladimir Voronin şi Igor Smirnov au discutat despre noi posibilităţi de dezvoltare a dialogului între Chişinău şi Tiraspol, au trasat o serie de paşi concreţi pentru dezvoltarea procesului de negocieri. Ei au ajuns la poziţia unanimă privind convocarea neîntârziată a grupurilor de lucru mixte pentru întărirea măsurilor de încredere între Chişinău şi Tiraspol. Activitatea grupurilor de lucru urmează să propună un spectru de proiecte concrete în domeniile dezvoltării infrastructurii, construcţiei de drumuri, al securităţii şi dezarmării, în sfera socială şi cea cultural-umanitară.\nVoronin a menţionat că atmosfera constructivă care s-a creat în reglementarea transnistreană permite Republicii Moldova să adreseze Uniunii Europene şi SUA iniţiativa de anulare a restricţiilor de vize în privinţa conducătorilor Transnistriei. Igor Smirnov a declarat, la rândul său, că, conducerea Transnistriei anulează restricţia de circulaţie între două maluri ale Nistrului pentru toţi reprezentanţii conducerii Republicii Moldova.\nServiciul de presă nu se refera la reluarea procesului de negocieri în formatul “5+2”. Reporterul Agenţiei INFOTAG a aflat că acesta a fost unul dintre subiectele principale ale întrevederii, dar nu s-a luat vreo decizie concretă de reluare a tratativelor.\nMinistrul de externe al autoproclamatei Republici Moldoveneşti Nistrene, Valeri Litkai, care a participat la întrevedere, a declarat presei că “discuţiile despre reluarea negocierilor sunt încă premature”. “Este bine că o atare întrevedere a avut loc. Şi s-a convenit ca asemenea întrevederi să mai fie, noi avem la ce să lucrăm”, a conchis Litkai.\nInfotag\nLa întrevederea de la Bender, Vladimir Voronin şi Igor Smirnov au exprimat un “optimism rezervat”, anunţă serviciul de presă al lui Smirnov La intrevederea de vineri Vladimir Voronin şi Igor Smirnov au exprimat un optimism rezervat vizavi de viitorul proces de negocieri, se spune într-un comunicat al serviciului de presă al liderului autoproclamatei Republici Moldoveneşti Nistrene (RMN), care a difuzat un rezumat complet al întrevederii, transmite Agenţia INFOTAG.\nÎn comunicat se spune că Voronin este de părere că săptămâna viitoare se va putea vorbi despre reluarea amplă a negocierilor privind reglementarea transnistreană în formatul “5+2”. Interlocutorii au abordat perspectivele şi mersul reglementării moldo-transnistrene, posibilităţile de reluare a consultărilor pentru identificarea modelului de edificare a unor relaţii de vecinătate între republici; partea transnistreană şi-a reiterat ataşamentul faţă de reglementarea relaţiilor moldo-transnistrene prin mijloace paşnice, politice, în cadrul dialogului constructiv şi bazat pe drepturi egale, între organele abilitate ale puterii de stat din Transnistria şi Moldova. O atenţie specială a fost acordată aspectelor practice ale reglementării, cu impact asupra vieţii cotidiene a cetăţenilor din cele două republici, inclusiv anularea barierelor administrative în dezvoltarea economiei în întreaga regiune.\nÎn comunicat se expun cuvintele lui Voronin, că asemenea întrevederi vor deveni regulate, iar convorbirile telefonice vor fi întreţinute după necesitate. În plus, ne-am înţeles că părţile vor constitui grupuri de lucru care vor studia problemele din relaţiile dintre noi, inclusiv, măsurile de încredere pe care le-am lansat mai înainte. Constituirea acestor grupuri şi activitatea la care ele vor proceda neîntârziat, cred eu, chiar săptămâna viitoare, au premise să ne pregatească să ne apropiem poziţiile în măsura care să ne permită să propunem demararea unor negocieri ample în formatul “5+2”, a spus Voronin.\nServiciul mai transmite că Smirnov a spus că a avut două chestiuni pentru întrevederea cu Voronin “prima – înmânarea acordului de prietenie şi colaborare între Republica Moldovenească Nistreană şi Republica Moldova, care, în viziunea noastră (luând în calcul toate referendumurile care au avut loc) tocmai ar fi oferit o soluţie pentru toate problemele. A doua – eliminarea tuturor barierelor economice şi de altă natură în circulaţia mărfurilor şi a persoanelor în vederea continuării activităţii”, a afirmat Smirnov.\nEl a menţionat că Voronin a promis să solicite comunităţii europene ridicarea restricţiilor de circulaţie în privinţa liderilor administraţiei transnistrene, iar Tiraspolul, ca răspuns, va ridica interdicţia intrării demnitarilor moldoveni pe teritoriul transnistrean. Smirnov a acordat o atenţie specială necesităţii respectării principiului egalităţii părţilor, asupra căruia s-a convenit anterior, şi a subliniat că o soluţie viabilă durabilă nu poate fi gasită în condiţiile presiunilor constante asupra unei părţi implicate în conflict. “Astfel, cred că îndeplinind şi voinţa poporului, şi voinţa poporului moldovenesc, avându-l în vedere pe Vladimir Nicolaevici, noi vom găsi acelaşi limbaj în abordare pentru rezolvarea problemelor. Lucrul cel mai important este ca aceasta să nu împiedice viaţa oamenilor care locuiesc în Moldova şi în RMN”, a accentuat Smirnov.\nSurse din administraţia de la Tiraspol au comunicat Agenţiei INFOTAG că Moldova a insistat ca la întrevedere să nu fie simboluri de stat, ca să nu se creeze aparenţa unor negocieri interstatale, asupra cărora insistă partea transnistreană, care a elaborat acordul de prietenie şi colaborare între Republica Moldovenească Nistreană şi Republica Moldova. Iniţial, pe masa de negocieri au fost puse drapelele de stat ale părţilor, iar după începutul întrevederii au fost eliminate, la rugămintea lui Vladimir Voronin. Pe fotografiile făcute de operatorii personali ai celor doi lideri se vede că drapelele au fost pe masă doar la începutul întrevederii.\nInfotag\n14 aprilie 2008 R. Moldova solicită României trecerea mai operativă a frontierei, în zilele de Paşti În perioada Sărbătorilor de Paşti, trecerea frontierei moldo-române ar putea fi mai eficientă şi mai operativă. Ministerul Afacerilor Externe şi Integrării Europene al Republicii Moldova (MAEIE) a transmis o solicitare în acest sens autorităţilor de la Bucureşti.\nConstantin Burghiu, director adjunct al Departamentului Afaceri Consulare al MAEIE, a comunicat Agenţiei INFOTAG că în anul trecut în această perioadă au fost înregistrate mai multe cazuri când cetăţenii moldoveni au întâmpinat deficienţe la trecerea frontierei. “Au parvenit plângeri că cetăţenii noştri au fost nevoiţi să plătească bani pentru a trece hotarul, chiar dacă totul era în regulă. În acest context solicităm autorităţilor române organizarea cât mai eficientă a procedurii de trecere a frontierei române”, a precizat Burghiu.\nEl a mai spus că, tradiţional, de Paşti, fluxul de călători care trec hotarul pentru a reveni acasă se dublează.\nDin 1 ianuarie, 2007, când România a aderat la Uniunea Europeană, moldovenii pot călători în această ţară doar cu viză, care se eliberează gratis.\nInfotag\n","date":"18-04-2008","img":"https://axaneamului.ro/posts/magazine/axa-i/10/stiri-din-basarabia/images/0.jpg","permalink":"https://axaneamului.ro/posts/magazine/axa-i/10/stiri-din-basarabia/","series":["AXA ANUL I"],"tags":["Basarabia noastră cea de totdeauna"],"title":"Știri din Basarabia"},{"author":"George Mihalcea","categories":null,"content":"Foloseam, în ediţia trecută a săptămânalului nostru, cuvântul capodoperă în legătură cu o cercetare transdisciplinară a civilizaţiei române moderne publicată de Theodor Codreanu sub titlul de A DOUA SCHIMBARE LA FAŢĂ. Zilele care au trecut, dar şi părerile unor prieteni care au citit cartea, m-au întărit în convingerea că, într-adevăr, ne confruntăm cu o lucrare de o importanţă cu totul execepţională, iar trecerea sa printre capodoperele culturii româneşti scrise este pe deplin acoperită. Motivele sunt puternice şi multiple, dar voi trece în revistă doar câteva. În primul rând, este demn de luat în seamă că Theodor Codreanu abordează problematica situării culturii române în context universal fără prea obişnuitele complexe de inferioritate atât de prezente în scrisul atâtor altora. Nici urmă de aruncarea blamului deriziunii asupra a tot ce este românesc. Dimpotrivă, sunt subliniate lucruri şi opere extrem de rezistente care, chiar dacă sunt bine ştiute, sunt maculate în ultimii ani de reprezentanţii unei, sau unor linii ideologice şi expediate la subsolul culturii sub pretextul demitizării. S-a procedat aşa cu istoria noastră, în primii ani de după 1989, apoi s-a continuat cu literatura, ştiinţa, credinţa,în sfârşit cu mai tot ceea ce ne poate justifica dreptul de a avea o voce distinctă în concertul unei lumi aflate în plin proces forţat de retrasare a a liniilor jocului în conformitate cu interese pe care foarte puţini mai au capacitatea de a le descifra, necum pe aceea de a le influenţa. Rezultatul imediat este că, noi, românii, dar nu numai noi, ne vedem supuşi unor foarte bine elaborate procedee de spălare a creierelor, aceasta nefiind altceva decât o primă etapă a deznaţionalizării. Miliardele lui Soros au creat în întreaga Europă centrală şi răsăriteană o serie de inchizitori ai spiritului, cu mult mai eficienţi decât culturnicii comunişti. Ei sunt mai inteligenţi, mai şcoliţi acolo unde trebuie şi mult, mult mai subtili. Unora dintre ei li s-au fabricat şi dosare de disidenţi, astfel că le-a fost cu atât mai uşor să devină credibili în ochii unor mase pe care defunctul lor şef, Silviu Brucan, un sinistru asasin moral din perioada proletcultismului, reşapat sub înfăţişare de democrat independent, le-a denumit “stupid people”. Mai mult, odrasle ale torţionarilor comunişti au fost impuse pentru întocmirea dosarului de condamnare a comunismului, o condamnare cât se poate de inutilă câtă vreme rezultatul nu a fost decât unul de natură demagogică. Adunătura de neopăturici care se pretinde clasă politică nu a reacţionat, dacă lăsăm la o parte circul făcut în parlament de liderul PRM, fiind mult prea ocupată cu propria chivernisire pe seama principiului ”eu împart, eu primesc şi la nimeni nu dau seamă”. Theodor Codreanu îi numeşte pe mai toţi şi îi desfiinţează cu argumente ce nu pot fi contestate, întrucât le-a desfăcut cifrul şi intenţiile. Lui Pleşu, Liiceanu, Patapievici, Tismăneanu şi celorlalţi, le sunt puşi în contrapartidă Eliade, Vulcănescu, acel Cioran care nu acceptase ciuntirea operei sale de către falşii discipoli ai lui Noica şi, mai ales, Eminescu. Acelaşi Theodor Codreanu sesizează şi mecanismul neoproletcultist care, conform vechiului principiu “cine nu e cu noi e împotriva noastră”, au reuşit într-un timp record să-i treacă în stare de moarte civică pe puţinii rezistenţi împotriva bolşevismului de soi românesc, cazul lui Paul Goma fiind cel mai tipic, la asta contribuind cu arme şi bagaje şi domnia sa Nicolae Manolescu, cel care a dispus destituirea lui Liviu Ioan Stoiciu din conducerea revistei “Viaţa Românească”, el însuşi un rezistent veritabil, tocmai pentru că şi-a permis să-l apere pe Goma. Mai sunt şi alţii amestecaţi în conspiraţia împotriva spiritului autentic al valorilor româneşti, unii fiind răsfăţaţi pe bani buni de mai toate canalele audiovizale (atenţie, cuvântul canal este legat, în limba română, şi de canalizare), dar ei sunt prea piţifelnici pentru a mai fi pomeniţi.\nApoi, extrem de curajos, Theodor Codreanu revine asupra confruntării dintre sincronism şi protocronism. În mod strălucit, el demonstrează falsitatea disputei, dar şi falsitatea ideii că protocronismul ar fi o expresie a naţional-comunismului. Din nou, armătura argumentelor este de neatacat, de aici şi intuiţia noastră că se va face totul pentru ca autorul nostru să fie tratat de cei indicaţi de el ca autori ai genocidului cultural la care suntem supuşi doar printr-o … tăcere vinovată. Acest lucru este, din păcate, cât se poate de posibil, întrucât ei deţin toate pârghiile de la Ministerul Culturii şi Cultelor, ei dictează în mass media româneşti, ei manevrează banii Institutului Cultural Român, ei virează fondurile pentru manualele şcolare şi cursurile universitare către editurile care le scot, pe bandă rulantă, inepţiile, ei ne ucid spiritual cu aerul că ne fac o mare favoare, după ce au scos din programe capodoperele şi le-au înlocuit cu pornoliteratură. Or, în ce lume vrem noi să trăim, într-una în care ni se şterge identitatea cu aprobarea noastră trădătoare, sau într-una în care naţiunile şi culturile lor să se armonizeze? Un răspuns a fost dat, mai demult, de Mircea Eliade ( şi el hulit de corifeii români şi străini ai Noii Stângi), citat în lucrarea sa de Theodor Codreanu: „Occidentul nu are ce face cu mărunţei Jean-Paul Sartre, nici cu falşi Picasso sau cu pseudo Bernard Shaw. Hibridismul cultural, pseudo-morfozele şi sterilizarea spirituală constituie fenomene din ţările subjugate de Soviete. Producţia după modele prefabricate la Moscova este considerată idealul suprem al culturii zise  şi  dincolo de Cortina de Fier. Acolo sunt fabricaţi în serie atâţia Ilya Ehremburg polonezi, unguri, români”. Spusele lui Mircea Eliade sunt, astăzi, mai valabile ca oricând, doar că trebuie să schimbăm numele centrului de putere.\n(va urma)\n","date":"18-04-2008","img":"","permalink":"https://axaneamului.ro/posts/magazine/axa-i/10/a-doua-schimbare-la-fata/","series":["AXA ANUL I"],"tags":null,"title":"A doua schimbare la față"},{"author":"George Mihalcea","categories":null,"content":"Din ce în ce mai des, răsfoind presa noastră cea de toate zilele, butonând pe zecile de canale de radio şi televiziune, sau navigând pe internet, mă duc, aproape fără să vreau, cu gândul la celebra exclamaţie a lui Hamlet: VORBE, VORBE, VORBE! Acest lucru mi se întâmplă ori de câte ori mă întâlnesc cu sintagme de genul INTERES NAŢIONAL, SIGURANŢA CETĂŢEANULUI, SECURITATE NAŢIONALĂ. Fel de fel de politruci certaţi cu gramatica, începând chiar cu cei unşi cu funcţii de parlamentari sau cu fotolii ministeriale, ori de analişti confecţionaţi din polistiren expandat pe care s-au grefat o serie de fraze standard dintr-un limbaj ce nu depăşeşte un vocabular alcătuit din nu mai mult de 150,4 cuvinte, se întrec, care mai de care, să ne lămurească de binefacerile tinerei noastre democraţii care, nu-i aşa, ne asigură o dezvoltare armonioasă, pe baza unor politici… sustenabile(sic!). Am ales, pentru astăzi, SECURITATEA NAŢIONALĂ, nu de alta, dar tocmai ne-am curăţat de impresiile “epocalei” reuniuni a NATO soldate, cum am mai spus-o, cu trecerea în derizoriu a politicii internaţionale a foarte curând fostului preşedinte al SUA. Să nu mint, ne-am ales, totuşi, noi, românii, cu ceva, şi anume cu promisiunea cât se poate de vagă că d-l preşedinte al megaputerii americane va lua din nou în studiu ruşinosul caz al puşcaşului marin care l-a ucis pe Teo Peter şi care îşi vede liniştit de trebă prin cine ştie ce bază militară, colindând prin diverse site-uri porno, singurele excitante pentru creierul său lis. Revenind la lucruri mai serioase, despre ce fel de securitate se poate vorbi într-un stat slab din punct de vedere economic, care şi-a trecut la fier vechi industria de apărare şi se vede silit să cumpere, la preţuri dictate de alţii, dar cu comisioane grase, aproape tot ce este necesar pentru apărare? La fel, cum se poate vorbi despre securitate, şi încă naţională, cu o economie care subzistă mai mult pe seama valutei aduse în ţară de căpşunarii din Spania, ori de zidarii din Italia sau Germania, în timp ce copiii le duc dorul de la Vişeu până la Vaslui?\nMai departe, cum se poate face vorbire despre aceaşi securitate naţională, ca să fim în ton cu păsăreasca avocaţilor, când destinul culturii române scrise este guvernat, la această oră, de un domn pe numele său Demeter Andras Istvan, ca secretar de stat supervizat de cel mai impotent ministru pe care l-au avut vreodată ea,cultura română, dar şi cultele? Ce legătură are securitatea naţională cu aria ce ţine de spirit, ar putea întreba cineva, dar ea, securitatea, are cu domeniul la care tocmai m-am referit tot atâta legătură câtă au preţul pâinii, al gazelor, al benzinei, ca şi alte preţuri care expoldează atât de des, încât ne-am obişnuit cu expolzia şi ni se pare normală… Mâine-poimâine, se vor face douăzeci de ani de când aşteptăm să se schimbe şi altceva decât şleahta de hoţi care se rotesc la guvernare şi nu se întâmplă nimic, în afară de dezintegrarea tot mai accentuată a unei societăţi aproape iremediabil infectate. În loc de locuri noi de muncă, avem pomeni colective la praznice şi la alegeri. În loc de bunăstare, vedem cum se înstrăinează până şi domeniile considerate ca strategice în orice ţară în care se mai găseşte şi câte o formă de bun simţ. Aşa s-a ajuns să cumpărăm carburanţi de la o ţară care nu produce nici un mililitru de petrol, grâu, legume şi fructe de la o alta pe care am aprovizionat-o, secole de-a rândul, cu toate cele ce ţin de ale stomacului, iar producţia de creiere, deloc neglijabilă, în ciuda străduinţelor de a termina şi ceea ce nu a fost, încă, terminat din învăţământul românesc, este livrată la export la cel mai convenabil preţ pentru cumpărător, adică pe gratis. Bănci nu mai avem, investitorii mari sunt, aproape fără excepţie, doar străini, iar pe plan intern banul public produce borduri şi câte doi-trei kilometri de drumuri al căror asfalt crapă după prima ploaie. Din contrarevoluţia confiscată sub formă de loviluţie, au mai rămas numai vorbele şi parăzile, imnul DEŞTEAPTĂ-TE ROMÂNE care, pentru unii, nu mai reprezintă nimic, plus aerul perpetuu de mare băşcălie naţională, de nu ne mai rămâne decât să strigăm, odată cu IL Caragiale, „Hai, gugumani, la jubileu!”\n","date":"18-04-2008","img":"https://axaneamului.ro/posts/magazine/axa-i/10/securitatea-nationala-si-vorbele/images/0.jpg","permalink":"https://axaneamului.ro/posts/magazine/axa-i/10/securitatea-nationala-si-vorbele/","series":["AXA ANUL I"],"tags":["Politică"],"title":"Securitatea națională și vorbele"},{"author":"Theodor Codreanu","categories":null,"content":"Punere în temă În ultima parte a anului 2007, am asistat la o ciudată polemică între doi dintre cercetătorii ultimilor şase ani din viaţa pământească a lui Eminescu, controversaţii ani 1883 – 1889. E vorba de N. Georgescu şi Călin L. Cernăianu, autori care deja au elaborat şi publicat mii de pagini pe respectiva temă. Pentru cei mai puţin avizaţi asupra chestiunii, amintesc că schimbarea de viziune asupra biografiei eminesciene, în atare privinţă, o datorăm scotocirii prin arhive, timp de mulţi ani, lui N. Georgescu, cel care şi încercase, după 1985, să scoată ceva la iveală, dar drastic restricţionat de conjunctura istorica a agoniei regimului Ceauşescu, încât autorul îşi va amâna sinteza într-o carte pentru anul 1994, când a publicat A doua viaţă a lui Eminescu, altminteri debutul său editorial, urmat de Cercul strâmt. Arta de a trăi pe vremea lui Eminescu (1995). Cărţile următoare vor fi revizuiri, completări, amplificări: Moartea antumă a lui Eminescu (2001), Cu Veronica prin Infern, 2 vol. (2004), Un an din viaţa lui Eminescu (2006), care se referă la segmentul 1881-1882, Boala şi moartea lui Eminescu (2007), plus replicile date Ilinei Gregori şi lui Călin L. Cernăianu publicate într-o anexă la vol. Scrisul ca o taină (2007).\nÎn primul volum, atenţia autorului se concentra asupra împrejurărilor politice interne şi internaţionale care au dus la scoaterea lui Eminescu din gazetărie şi la condamnarea lui la ceea ce autorul a numit moarte civilă. „Boala” poetului va fi abordată doar în plan secund, ca bun prilej al celor interesaţi în anihilarea publicistului incomod. Independent de N. Georgescu, un psihiatru din exil, aflat în Germania Federală, Ovidiu Vuia, tipărea în 1989, la o editură din Elveţia, o carte despre „boala” poetului, dar nu numai (Mihai Eminescu. 1889 - 1989), urmată şi aceasta de reveniri şi revizuiri la edituri din ţară: Misterul morţii lui Eminescu (1996), Despre boala şi moartea lui Eminescu. Studiu patografic (1997) şi Spre adevăratul Eminescu, 2 vol. (2000). În 1995, mi-a căzut în mână studiul din străinătate al lui Ovidiu Vuia (rămas necunoscut, pe atunci, şi lui N. Georgescu) şi am început că coroborez datele conjuncturii politice remarcate de autor, cu acelea despre argumentele specialistului Ovidiu Vuia, care spulbera îndelungatul clişeu al nebuniei pe fond luetic din biografiile importante consacrate poetului (îndeobşte, G. Călinescu, Augustin Z. N. Pop şi George Munteanu). Aşa s-a născut sinteza mea Dubla sacrificare a lui Eminescu (1997), revizuită şi adăugită în alte două ediţii şi reluată dintr-o altă perspectivă în Mitul Eminescu (2004). Şocul produs de aceste cărţi nu a întârziat să apară.\nEra o bătălie extrem decisivă pentru schimbarea paradigmei în biografia eminesciană fundată pe cele mai bune contribuţii în materie: Viaţa lui Mihai Eminescu (1932) de G. Călinescu şi Hyperion, I (1973) de G. Munteanu. Cum se-ntâmplă de regulă, la noi, intelighenţia s-a rupt imediat în două tabere: cei care au găsit necesară demitizarea biografismului acoperit de intruziunea politicului şi ideologicului (cu sau fără ştirea marilor biografi) şi cei care, mimând eliminarea ideologicului, îi asigurau perpetuarea prin consacrarea imaginii unui Eminescu „nebun”, „xenofob” şi „reacţionar”, care nu are loc în istoria ideilor ca publicist, ci doar ca poet important, istoricizat. Între aceste două paliere culturale se vor cristaliza, din nou, în nenumărate grade şi variante, atitudinile faţa de moştenirea eminesciană. Antieminescienii din perioada proletcultistă şi-au strâns rândurile în jurul lui Z. Ornea, reuşind să-i solidarizeze la „cauză” nu doar pe criticii şi scriitorii de orientare manolesciană, dar şi pe eminescologi de prestigiu, ca Petru Creţia. Alţii au rămas în espectativă sau au ripostat acuzaţiilor lui Ovidiu Vuia, precum George Munteanu, care şi el contribuise la consacrarea punctului de vedere maioresciano-călinescian. Deşi comilitonii lui Z. Ornea îl făcuseră odios, ca doctrină estetică şi ideologică, pe T. Maiorescu, în „obsedantul deceniu”, acum se vor erija în apărătorii memoriei mentorului junimist, afirmând că a pune la îndoială comportamentul omului Maiorescu privitor la rolul său de ocrotitor al „bolnavului” Eminescu, este o blasfemie de neiertat, echivalând, implicit, cu denigrarea esteticianului, filosofului, îndrumătorului cultural din epocă. Sub acest paravan viclean-naiv n-a mai fost nevoie de a dovedi şubrezenia argumentelor „revizioniştilor”, epitetele cele mai prăpăstioase ţinând locul veritabilei polemici. În schimb, cei de bună-credinţă, neîndatoraţi cu nimic curentului antieminescian, au înţeles repede importanţa scoaterii la lumină a adevărului. Printre marii eminescologi care au salutat demersurile demistificatoare se numără Zoe Dumitrescu-Buşulenga (care a şi scris prefaţa la ediţia a doua a cărţii mele), apoi D. Vatamaniuc, cu solida lui pregătire în materie, stimulând, la rându-i, pe Călin L. Cernăianu, gazetarul de formaţie juridică, să înceapă stăruitoarea lui anchetă jurnalistică privitoare la cei şase ani eminescieni, concretizată în şase volume consistente, devenite piese grele în problematică. Am convingerea, în pofida a ceea ce crede, azi, Călin L. Cernăianu, că şi G. Munteanu se găsea pe drumul unei autorevizuiri. Mă gândesc nu numai la scrisoarea pe care mi-a trimis-o în 1999 şi pe care am publicat-o în ediţia a treia a Dublei sacrificări…, dar şi la intervenţiile sale împotriva detractorilor de tip Dilema. Boala, apoi moartea l-au împiedicat în demersul său. Dintre cercetătorii care au adus contribuţii importante la demontarea prejudecăţilor biografiei eminesciene, trebuie amintit Ion Filipciuc (Înspre alt Eminescu, 1999), Gh. Sărac, popularizator al cărţilor lui Ovidiu Vuia în România şi restituitor al corespondenţei Harietei şi al altor documente, medicul Vladimir Belici, iar în vremea din urmă cel mai important nou venit este filosoful şi eminescologul Constantin Barbu, care anunţă tipărirea, începând cu 2008, a unui corpus de documente esenţiale, în şapte volume masive, sub titlul Codul invers, din care primele au şi apărut, cel dintâi fiind lansat pe 15 ianuarie la Biblioteca Academiei, alături de noile volume de manuscrise eminesciene tipărite la iniţiativa acad. Eugen Simion.\nIată, aşadar, cadrul în care se desfăşoară polemica recentă dintre Nicolae Georgescu şi Călin L. Cernăianu, importantă şi ea pentru limpezirea controverselor legate de existenţa lumească a poetului, întrucât răuvoitorii, ca să mă exprim eufemistic, ignorând realităţile şi pariind doar pe aparenţele care le slujesc idealurile, identifică în scoaterea lui Eminescu din gazetărie semnele bolii pe care le răsfrâng asupra întregii lui gândiri, în speranţa că cel puţin opera publicistică va fi eliminată şi interzisă circuitului public, cum propunea, cu ani în urmă, Moses Rosen, având, azi, susţinători de marcă precum Neagu Djuvara şi consilieri prezidenţiali precum Cristian Preda. Discuţia, deci, e menită să încheie intruziunea politicului într-o chestiune de primă importanţă a culturii româneşti, să schimbe imaginea poetului în manualele şcolare, unde jurnalistul nu există, pur şi simplu.\nMotivele „sechestrării” Se pare că divergenţa centrală dintre N. Georgescu şi Călin L. Cernăianu se circumscrie în jurul motivelor sechestrării (D. Vatamaniuc a folosit un cuvânt mai dur – arestare) poetului în ziua de 28 iunie 1883, când a ajuns, în cămaşă de forţă, la sanatoriul doctorului Şuţu, pentru ca, ulterior, să nu mai aibă acces, decât accidental, la o viaţă publică precum cea de dinainte de acest eveniment nenorocit. Se ştie că dorinţa lui Eminescu, după bizara călătorie în Italia, a fost ca, la întoarcere, să rămână în capitală şi să-şi continue bătălia publicistică, dar T. Maiorescu s-a opus cu hotărâre, luându-se şi decizia ca Timpul să fie desfiinţat şi absorbit de o publicaţie mai puţin însemnată, Binele public. Poetul a fost silit la un soi de domiciliu forţat în Iaşul care-i devenise nesuferit şi care, bineînţeles, nu-i mai putea oferi posibilităţile din capitală, centrul vital al Junimii înseşi mutându-se la Bucureşti. N. Georgescu a numit noua stare a existenţei poetului moarte civilă. Care i-a şi pregătit moartea fizică.\nÎntrebarea-cheie e dacă Eminescu a fost dus cu de-a sila în sanatoriul doctorului Şuţu din cauza bolii sau din motive politice asociate cu idiosincrazia manifestată de Maiorescu (şi de alţii) în ultimii ani de la Timpul, când interesele personale şi de grup junimist, aderent la politica guvernamentală, au făcut din jurnalist un ins mai mult decât incomod. La această întrebare, s-au dat trei răspunsuri. Primul, devenit „oficial”, însuşit de Academie, prin mesajul lăsat posterităţii de către T. Maiorescu şi de alţii, intrat definitiv în istoria literară şi în conştiinţa publică prin monografia lui G. Călinescu din 1932, consolidat de biografia lui George Munteanu şi de contribuţiile lui Augustin Z. N. Pop. E vorba de diagnosticul nebuniei, privită ca tară ereditară de către Maiorescu şi augmentată de asocierea cu un presupus sifilis, fie moştenit de la mamă, fie contractat pe altă cale, al cărui rezultat final a fost paralizia generală progresivă, soldată cu moartea subită la 15 iunie 1889. Interesant că protagoniştii acestui punct de vedere s-au văzut în ciudata postură a dedublării, încercând să ascundă una dintre alternative. Mă gândesc, în primul rând, la Maiorescu şi la Şuţu. Cel dintâi a susţinut public ipoteza ereditară a unei psihoze maniaco-depresive, dar în amestec cu diagnoze confuze, aderând, în schimb, la tratamentul antisifilitic cu fricţiuni şi injecţii de mercur încă de la prima internare de la Şuţu, tratament care a avut consecinţe dezastruoase. În ce-l priveşte pe stăpânul stabilimentului, el a purces pe calea amintitului tratament, dar, conform ipotezei lui Călin L. Cernăianu, a lăsat posterităţii un raport nesemnat prin care neagă hotărât presupusul sifilis. Poate fi meritul lui Călin L. Cernăianu de a fi identificat, în raportul anonim atribuit doctorului Tomescu, chiar scrisul lui Şuţu. Totuşi, ipoteza se cere confirmată de o expertiză făcută de specialişti. În orice caz, existenţa acestui raport anonim are o importanţă covârşitoare pentru eliminarea suspiciunii privind luesul.\nCel de al doilea punct de vedere aparţine lui N. Georgescu, el recuperând mărturii şi documente rămase fie marginalizate, fiindcă nu intrau în grila consacrată, fie rămase necunoscute. Centrul de greutate în explicarea morţii civile a lui Eminescu devine conjunctura politică europeană a tratativelor pentru încheierea Tratatului secret cu Puterile Centrale, în joc intrând şi implicarea poetului în activităţile secrete ale Societăţii Carpaţii, înfiinţată la 24 ianuarie 1882, formată, cu precădere, din ardeleni veniţi în ţară şi care milita pentru pregătirea unirii Transilvaniei cu regatul României. Pe acest fond, s-au acutizat relaţiile dintre ziaristul Eminescu şi Maiorescu, membru marcant al „opoziţiei miluite”, aripa junimistă implicată în tratativele guvernamentale din capitala Imperiului Austro-Ungar. Eminescu, după o „poruncă” telegrafică transmisă de Petre P. Carp de la Viena, trebuia „potolit”, iar „potolirea” a fost prilejuită de ziua în care Societatea Carpaţii a fost desfiinţată de guvern, la presiunea Vienei, zi în care ministrul de externe Dimitrie A. Sturdza şi Petre Grădişteanu au mers în capitala imperiului să ceară oficial scuze pentru discursul provocator al celui din urmă, susţinut la Iaşi cu prilejul dezvelirii statuii lui Ştefan cel Mare. În cercetările sale, N. Georgescu nu se ocupă special de boala poetului. Dar dovedeşte că nu „îmbolnăvirea” subită a lui Eminescu a dus la sechestrare în ziua de 28 iunie 1883, ci doar s-a profitat de starea de extremă oboseală, pricina trudei de la Timpul, stare accentuată de căldurile toride care au asprit nervozitatea poetului în faţa încălcărilor libertăţilor presei, moment în care „prietenii”, în frunte cu T. Maiorescu, au reuşit să-l „potolească”, ducându-l, în mod abuziv, adică ilegal, la sanatoriu. Fireşte, lucrurile rămân într-o oarecare ambiguitate. Convingerea lui N. Georgescu e că „prietenii” puteau rezolva altfel agravarea stării sănătăţii poetului, fără a-l condamna la „moarte civilă”. El aminteşte de două precedente, cel cu episodul trimiterii la moşia lui Mandrea, la Floreştii Gorjului, pentru a se recrea şi a traduce textul lui Hurmuzaki, şi scurta internare de la începutul anului 1883, pricinuită de reapariţia bubelor de pe picioare, tratat fiind atunci de doctorul W. Kremnitz. Internarea brutală din 28 iunie a constituit marea traumă trăită de Eminescu, având consecinţe pentru toată viaţa şi care i-a grăbit sfârşitul. Făptuitorii au frustrat, astfel, cultura românească de creativitatea, mereu înăbuşită de-acum înainte, a celei mai luminate minţi a timpului.\nÎn acest context, ancheta jurnalistică a lui Călin L. Cernăianu a adus un al treilea punct de vedere cu privire la motivele scoaterii lui Eminescu din circuitul valorilor publice. Autorul încearcă să corecteze ceea ce i se pare deficitar în demonstraţiile lui N. Georgescu. În primul rând, el elimină teza că principala cauză a „arestării” lui Eminescu o constituie Tratatul cu Puterile Centrale. Mai mult, contestă că poetul ar fi fost membru al Societăţii Carpaţii, iar, pe de altă parte, tratatul a fost semnat la 18 octombrie 1883, aspect trecut cu vederea de N. Georgescu. Totuşi, rămân preparativele îndelungate pentru încheierea tratatului, iar evenimentele din iunie 1883 au constituit un moment de criză. Aşadar, decalarea nu constituie un argument valid. Pentru a-şi susţine propria teză, pe Călin L. Cernăianu nu-l conving rapoartele serviciilor secrete austro-ungare care atestă că Eminescu era în vizorul acestora şi că în unul dintre rapoarte apare o listă cu membrii consideraţi marcanţi ai Societăţii Carpaţii, listă în care Eminescu se află pe un loc de frunte. Altminteri, poetul era un vechi „client” al serviciilor secrete austro-ungare, încă din 1870, în legătură cu pregătirea serbării de la Putna şi cu articolele publicate în Federaţiunea, pentru care a avut şi un proces de presă. Înţeleg reticenţele lui Călin L. Cernăianu: el vrea să-l ferească pe Eminescu de imaginea unui „iredentist” zurbagiu, dar nu ştiu dacă sunt argumente pentru a arunca asemenea etichete asupra carpatiştilor. În nici un caz Eminescu nu făcea parte dintr-un asemenea nucleu dur, ci era de partea celor care pariau pe inteligenţa diplomaţiei în timp de pace, cum o dovedesc articolele din Timpul, punct de vedere semnalat, de multă vreme, de mine însumi. Tocmai de aceea el a luat atitudine împotriva provocărilor din discursul deşănţat al lui Petre Grădişteanu. Ceea ce a înţeles prea bine Eminescu, fapt trecut cu vederea de Călin L. Cernăianu, e că discursul lui Grădişteanu a avut perfidia unui act menit să legitimeze, între altele, desfiinţarea Societăţii Carpaţii şi să dea credit, indirect, continuării tratativelor de către guvern, care săvârşea o dublă lovitură: dobândea „capital politic naţionalist” prin „curajul” revendicării „nestematelor” lipsă din coroana regală, iar pe de alta, provocând eliminarea „zurbagiilor” ardeleni, netezea calea tratativelor necunoscute de opinia publică. În această ecuaţie, incomodul Eminescu a putut fi tratat ca „zurbagiu” şi sechestrat ilegal.\nDepărtându-se de încurcata ecuaţie a politicii europene a guvernului, Călin L. Cernăianu adoptă exclusiv ecuaţia politicii interne, aceea legată de cercul restrâns al lui Maiorescu, cel care devine un fel de şef de bandă răzbunătoare („gaşcă feroce”), care a pecetluit soarta lui Eminescu. Spre deosebire de N. Georgescu, care lasă să planeze ambiguitatea asupra bolii lui Eminescu, Călin L. Cernăianu porneşte de la realitatea ultimelor articole din Timpul, care atestă o minte aflată pe culmea spiritului critic hiperlucid, negând faptul că poetul ar fi fost bolnav, respingând, altfel spus, atât diagnosticul de psihoză maniaco-depresivă, cât şi pe cel de lues ajuns în faza terţiară. Ancheta d-lui Cernăianu, făcută cu multă acribie, atestă, legat de „arestarea” poetului, intrarea într-un veritabil labirint al falsurilor de tot soiul, care au reuşit, finalmente, să dea imaginea anilor „bolii” din biografiile cunoscute. În context, Maiorescu (dar şi unii dintre susţinătorii săi) se arată ca „maestru” neîntrecut în mistificări, urmărind cu perseverenţă interesele personale sau de grup, sub imaginea „prietenului” şi „protectorului” generos al poetului aflat la grea încercare. De pildă, până azi Maiorescu trece drept marele salvator al manuscriselor eminesciene, care, altfel, ar fi fost distruse sau pierdute de autorul lor devenit „iresponsabil”. Dimpotrivă, Călin L. Cernăianu dovedeşte că mentorul Junimii a comis o serie întreagă de ilegalităţi flagrante, împiedecându-l, totodată, pe Eminescu să acceadă la bunurile personale, lada de manuscrise fiind sursa lui principală de creativitate. Poetul a făcut multe demersuri să intre în posesia propriei averi, însă zadarnic. Dacă Eminescu a fost cu adevărat nebun, fireşte că Maiorescu se profilează în culorile luminoase de înţelept şi protector al unei averi spirituale inestimabile, dar dacă poetul a fost un om normal (cum spune Caragiale, de pildă), atunci liderul junimist apare într-o cu totul altă postură. Problema e dacă Eminescu a fost un „irecuperabil”, bun pentru Mărcuţa, cum susţinea criticul, sau un condamnat la moarte civilă, creându-se în juru-i aparenţe. Nu cred că între N. Georgescu şi Călin L. Cernăianu există diferenţe esenţiale, în atare privinţă, pentru ca polemica dintre ei să se motiveze. N. Georgescu a făcut trimiteri la cazul Făgărăşanu, prieten pasager al lui Eminescu. La mijloc e vorba şi de o mentalitate a epocii în ce priveşte starea de „normalitate” şi de „nebunie”. Or, tocmai mentalitatea publică a fost principala armă de manipulare a celor care l-au eliminat pe Eminescu din viaţa activă.\nArma lui Maiorescu Cercului junimist (şi nu numai) i-a fost foarte uşor să întreţină în jurul lui Eminescu anatema „nebuniei”, încât aceasta s-a înrădăcinat atât de adânc, până la a nu mai putea fi scoasă din mentalul public nici astăzi, în pofida atâtor contraprobe. Cel dintâi a înţeles-o Eminescu însuşi, de unde şi tragismul existenţei sale, semnalat cu pătrundere încă din scrisoarea adresată lui Chibici-Revneanu, la 12 ianuarie 1884. Apoi avem mărturia din scrisoarea lui Petre Th. Missir adresată lui Maiorescu, în acelaşi an, la 13 mai, în care Eminescu se autoprezintă ca „ein aufgegebener Mensch” (un om sacrificat), pentru ca aflat la Mănăstirea Neamţ, în toamna lui 1886, să protesteze hotărât împotriva răspândirii opiniei, de către un C. Mille, că ar fi acolo ca pacient la bolniţă. Dar cu toată dezminţirea lui Eminescu, în presă, nimic nu a putut fi clintit din convingerea că poetul ar fi fost trimis, cu forţa, la Mănăstirea Neamţ, ca bolnav iresponsabil. Un alt merit care trebuie recunoscut lui Călin L. Cernăianu este acela al demontării, pas cu pas, a mistificării momentului de la Neamţ. Sau să mai dau un exemplu: în amintirile sale, Mite Kremnitz scrie negru pe alb: „Niciodată n-am observat semne de boală în mintea lui”. Deci nici când l-a revăzut la întoarcerea din Italia. Şi totuşi nici Mite însăşi nu a putut scăpa de tirania mentalului public. Fenomenul ar merita un studiu aparte.\nÎn celebra lui carte despre Istoria nebuniei în epoca clasică (v. trad. rom. la Editura Humanitas, Bucureşti, 2005), Michel Foucault dovedeşte că fiecare epocă şi-a avut o imagine mitică a unei boli înfricoşătoare. Până în secolul al XV-lea, anatema a căzut pe leproşi, după care au urmat bolile venerice văzute mai rele decât leprozeriile, în prim plan aflându-se sifilisul, devenit obiect medical în secolul al XVI-lea, când a început să fie tratat cu mercur, după o metodă arabă. Dar bolile venerice se detaşează curând de contextul medical şi intră imediat în zona nebuniei, luând locul leprei care dominase două secole. Ca şi leproşii, nebunii sunt morţi de vii pentru viaţa civilă şi izolaţi într-o Corabie a nebunilor (v. emblematicul tablou al lui Hieronymus Bosch). Nebunii vor fi alungaţi din oraşe, încredinţaţi unui barcagiu (reflex mitic al luntrii lui Caron) şi băgaţi, finalmente, într-un Turn (v. faimosul Turn al nebunilor din Caen). Acesta e viitorul topos al sanatoriului-închisoare. Este exact scenariul mitic al sechestrării lui Eminescu. Apar toate ingredientele: corabia eminesciană a trecut prin apele fierbinţi ale Băii Mitraşewsky, transformându-se din trăsura plătită cu 5 lei de Maiorescu în furgoneta poliţiei care l-a dus în „Turnul” de la Şuţu. În jurul întâmplărilor din ziua de 28 iunie 1883 pluteşte o ceaţă de legende absolut năucitoare. Povestirile despre această zi se supun unor modele mitice care au primat în faţa adevărului. Alungarea lui Eminescu din cetate are sensul unei navigaţii cu traseul: la sanatoriul lui Şuţu, la Viena, în Italia, la Bucureşti, apoi la Iaşi, unde se află un celebru Turn Golia, la Liman, la Mănăstirea Neamţ, la Botoşani. Şi drumul continuă până la întoarcerea la Şuţu, unde survine moartea. Timp de şase ani Eminescu a plutit pe o corabie a nebunilor, spre fascinaţia publicului şi a autorilor scenariului. Navigaţia, spune Michel Foucault, „lasă omul în voia soartei; acolo fiecare este încredinţat propriului destin, orice îmbarcare este, virtualmente, ultima” (op. cit., p. 15). Cu apa de la Mitraşewsky a început totul: „apa şi nebunia sunt legate pentru mult timp în visul omului european” (p. 16). La bolniţa de la Neamţ, Eminescu a fost imaginat ca fiind tratat cu găleţi de apă rece aruncate peste dânsul, ca spre a-l potoli şi a-l scoate din apele fierbinţi de la Mitraşewsky, vinovate de declanşarea nebuniei.\nŞi de ce a mai fost „nebun” Eminescu în ochii lui Maiorescu şi ai publicului românesc? Păi nebunii cad în „cinism”, zice Foucault. Nebunul e cel care spune adevăruri regelui. Nu asta făcea Eminescu la Timpul, spunând lucruri „verde-n faţă” regelui Carol I, lui C. A. Rosetti, lui Maiorescu şi altora? Dacă Ilina Gregori, în zilele noastre, crede că Eminescu era nebun, fiindcă aşa rezultă din articolele de la Timpul, cum ar fi putut gândi altfel cei direct vizaţi de jurnalistul „cinic”? Ca să supravieţuiască, nebunul regelui se deghizează în clovn, iar Diogene alege de bunăvoie să trăiască într-un butoi, spre a nu se îndatora nimănui. Prima cale a urmat-o, o vreme, Caragiale, dar şi el, cu geniul clovneriei cinice în sânge nu a putut să păcălească mult timp pe rege şi pe politicieni, aşa că s-a îmbarcat singur în corabie spre Berlin, de unde s-a întors în sicriu. Nebunia trebuie să fie moarte, ea anunţă ceasul morţii şi trebuie denunţată ca atare, ca şi lepra: „Ritualul de excludere a leprosului arată că el întruchipa, viu fiind, însăşi prezenţa morţii”. (Foucault, p. 20). E întreaga grozăvie a morţii civile despre care a scris N. Georgescu. Turnurile morţii îşi spun, cu mândrie, Caritatea, dar sunt instrumente regale de represiune, observă Foucault. Unde ar fi putut fi dus, „caritabil”, de către prieteni Eminescu, decât la… Caritatea? Secolul al XVII-lea, zice Foucault, a fost secolul raţiunii şi al internării. Raţionalistul cu logică de fier T. Maiorescu a transmutat secolul al XVII-lea în a doua jumătate a celui de al XIX-lea, iar Şuţu a perpetuat metoda arabă de tratare cu mercur a unui sifilis mitic-imaginar depistat la Eminescu, în vreme ce scria că poetul n-a suferit de sifilis şi în vreme ce în Occident se renunţase la tratamentul cu mercur, ca având efecte dezastruoase. Nu e de învăţătură că, la Ober Döbling, scăpat de mercur, Eminescu şi-a revenit? În Evul Mediu, bolnavul psihic încă mai găsea ospitalitate în mănăstiri; de la sfârşitul secolului al XVIII-lea, el este aruncat în ospicii: „Acum, el se va detaşa pe fondul unei probleme de «poliţie» referitoare la ordinea indivizilor în cetate”. (p. 65). Or, cu poliţia a fost dus Eminescu la Caritatea, nerespectându-se nici o iotă din legislaţia vremii, cum a dovedit Călin L. Cernăianu. Iarăşi suprapunere „palimpsestică” de veacuri pe malurile Dâmboviţei, spre a satisface ritualul precreştin. Înlocuirea carităţii creştine cu cea laică a dus la o „medicină îndreptată în acelaşi timp împotriva maladiei şi împotriva sănătăţii”, iată un paradox sesizat de Foucalut: „E aici o idee importantă pentru a înţelege anumite terapeutici aplicate, prin decalaj, nebuniei, de-a lungul secolului al XIX-lea”. (p. 88). Este chiar „decalajul” observat în cazul Eminescu: s-a crezut că, prin fricţiuni şi injecţii cu mercur, se vindeca maladia, dar tratamentul s-a făcut „împotriva sănătăţii” pacientului. Aşa au fost trataţi sifiliticii timp de 150 de ani, văzuţi ca „smintiţi” „în spaţiul aceleiaşi incinte; şi le vor lăsa pentru mult timp un anume stigmat care va trăda, pentru conştiinţa modernă, o înrudire obscură care le va rezerva aceeaşi soartă şi îi va plasa în acelaşi sistem de pedepse”. Foucault vorbeşte de faimoasele Petites-Maisons de pe rue de Sèvres, destinate nebunilor şi venericilor, deşi între cele două maladii sunt diferenţe capitale. Astfel, asupra venericului se lipeşte stigmatul nebuniei. Nu era, din acest punct de vedere, şi Caritatea lui Şuţu o Petite Maison? Printre victimele celebre ale confuziei programate s-au numărat Sade şi Nietzsche, observă Foucault. Caz aparent similar cu al lui Eminescu, dacă s-ar dovedi că poetul a fost sifilitic. Dar n-a fost!\nNebunia e tot ce scapă definiţiilor din codul penal. De aici posibilele abuzuri asupra indivizilor sub pretextul nebuniei: „A închide pe cineva spunând despre el că este «furios», şi fără a preciza dacă e bolnav sau criminal – iată una din puterile pe care raţiunea clasică şi le-a acordat sieşi, în experienţa pe care a trăit-o în raport cu neraţiunea”. (p. 111). Este calea regală pe care a străbătut-o „raţiunea clasică” maioresciană în raport cu „neraţiunea” ziaristului Eminescu. Maiorescu însuşi a trăit o clipă a ieşirii din raţiunea clasică a ordinii publice când s-a văzut nevoit să umble fără pălărie pe cap! Dar şi-a recuperat repede pălăria raţiunii. Contemporanii poetului au, la rându-le, pălării ale raţiunii. Foucault observă că sunt etichetaţi de nebuni cârcotaşii, cei care vorbesc sau cântă noaptea, cei trişti etc. „Inutil să ne întrebăm dacă sunt bolnavi şi până la ce punct”. (133). Slavici a dedus că Eminescu era nebun deoarece vorbea cu glas tare când era singur, Maiorescu fiindcă poetul a spus că va reînvia arta antică, alţii fiindcă l-au surprins apărând cu ton ridicat o teorie economică etc. Dar pălăria imbatabilă a raţiunii a fost internarea poetului. „Internarea – arată Foucault – ascunde neraţiunea şi trădează ruşinea pe care o suscită; dar desemnează explicit nebunia; o arată cu degetul”. (p. 144). De la prima internare încolo, Eminescu nu mai poate ieşi de sub pălăria neraţiunii, care devine spectacol public, plătit cu bani prin chete. În epoca clasică, ospiciile deveniseră scene de teatru pe care vizitatorii le plăteau cu bani spre a se distra. Eminescu înţelege întreaga grozăvie a chetelor publice, pe care le respinge cu indignare în repetate rânduri, ceea ce un nebun veritabil nu face. C. Mille, în zelul său de a augmenta nebunia ziaristului Eminescu, îl descria, în spiritul „umanismului” secularizat, ca fiind coborât, iremediabil, în stadiul de animalitate. „Un fel de imagine a animalităţii – zice iarăşi Foucault – obsedează ospiciile. Nebunia îşi împrumută chipul de la masca bestiei”. (p. 146). Ospiciul se transformă în menajerie, în cuşti cu fiare în lanţuri şi cămăşi de forţă. Omul îşi pierde transparenţa lumii-ca-lumen ( cum ar spune Părintele Stăniloae) şi e tratat ca animal, lăsat în frig şi înfometat. Asemenea impresii răzbat din scrisoarea lui Eminescu adresată lui Chibici. Nebunul, devenit locuitor al unui Bestiar abstract, e crucificat ca Iisus, Mântuitorul însuşi fiind tratat ca pe un nebun primejdios. Cu Dostoievski şi Nietzsche, continuă Foucault, Hristos regăseşte „gloria nebuniei sale, pentru ca scandalul să aibă din nou putere de manifestare, pentru ca neraţiunea să nu mai fie doar ruşinea publică a raţiunii” (p. 152). Corelarea „crucificării” lui Eminescu cu a Mântuitorului (la aceeaşi vârstă de 33 de ani!) n-a scăpat scenariului mitic creat în jurul poetului. Zice Foucault: „Cristos n-a vrut doar să fie înconjurat de lunatici, a vrut ca el însuşi să treacă în ochii tuturor drept dement, parcurgând astfel, în incarnarea sa, toate mizeriile decăderii umane: nebunia devine astfel forma ultimă, ultimul grad al lui Dumnezeu întrupat, înaintea împlinirii şi eliberării Crucii”. Şi: „Venind în această lume, Cristos acceptă să reia toate semnele condiţiei umane şi înseşi stigmatele naturii decăzute; de la mizerie la moarte, el a urmat un întreg drum de suferinţă care era şi drumul patimilor, al înţelepciunii uitate şi al nebuniei. Şi pentru că a fost una dintre formele Pătimirii – forma ultimă, într-un fel, înaintea morţii – nebunia trebuie să devină la cei care suferă de ea acum obiect de respect şi de compasiune”. (p. 153). Oare nu vorbesc toţi (chiar şi adversarii personali) despre Eminescu, atribuindu-i nebunia, cu „respect” şi „compasiune”? Nu răzbate asta, impresionant, în scrisoarea lui Maiorescu, din care se degajă grijă prietenească şi solicitudine compasională pentru „nebun”? Nu s-a indignat public Grigore Ventura atunci când Macedonski a încălcat consemnul mitic al „respectului” publicând infama epigramă? N. Georgescu a observat, cu fineţe, că, în realitate, Ventura s-a alarmat că mitul nebuniei lui Eminescu intră în uitare publică şi s-a grăbit să-l resuscite zgomotos. Şi iată ce adaugă Foucault: „Psihiatria pozitivă a secolului al XIX-lea, precum şi psihiatria noastră, deşi au renunţat la practici, deşi au lăsat deoparte cunoştinţele secolului al XVIII-lea, au moştenit în secret toate acele raporturi pe care cultura clasică în ansamblul ei le ilustrase cu neraţiunea; le-au modificat; le-au deplasat; au crezut că vorbesc doar despre nebunie în obiectivitatea sa psihologică; în ciuda lor, aveau de-a face cu o nebunie stăpânită încă de etica neraţiunii şi de scandalul animalităţii”. (p. 157). Ceea ce s-a întâmplat, cu asupra de măsură, cu Eminescu, deşi medici ca Şuţu şi logicieni ca Maiorescu trăiau în plin pozitivism şi raţionalism modern. Problema grea a culturii româneşti e că Eminescu a ştiut toate acestea. Iar dovada cea mai impresionantă nu o constituie atât intervenţiile publice, câte i s-au permis, ci, mai ales, aceste versuri reţinute de Vlahuţă şi transmise nouă ca un iartă-i, Doamne, că nu ştiu ce fac:\nAtâta foc, atâta aur\nŞi-atâtea lucruri sfinte\nPeste-ntunericul vieţii\nAi revărsat, părinte!\n","date":"18-04-2008","img":"","permalink":"https://axaneamului.ro/posts/magazine/axa-i/10/eminescu-intre-n-georgescu-si-calin-l-cernaianu/","series":["AXA ANUL I"],"tags":["Mihai Eminescu"],"title":"Eminescu – între N. Georgescu și Călin L. Cernăianu"},{"author":"George Mihalcea","categories":["Istorie"],"content":"Cu oarece vreme în urmă, un oarecine, bucureștean țâfnos și snob cu miros de mititei, vrând să-l ia în derâdere pe un provincial, l-a întrerupt mitocănește spunându-i: „Lasă-ne, băi, cu chestiile astea venite de la Huși!” Nu a fost singura dată când mi-a fost dat să observ un imbecil complex de superioritate neacoperită care se manifestă la inși care, neavând nici un alt merit decât pe acela de a se fi născut în Capitală sau, cel puțin într-un mare centru județean, îi iau peste bombeu pe cei care trăiesc în locuri mai puțin la vedere cum, bunăoară, este mai sus pomenitul oraș moldav. Că mulți grei ai culturii și științei românești s-au născut ori au trăit acolo, nu contează pentru cei ce se simt bine și plini de importanță emițând asemenea sentințe. În ce mă privește, un locuitor al Hușilor mi-a produs o revelație. Se numește Theodor Codreanu, este un distins filolog, un scriitor admirabil și, mai presus de toate, este o mare conștiință. Opera sa, până la cartea la care mă voi referi în cele ce urmează, numără, deja, peste douăzeci de titluri. Ajung, astfel, la un adevărat eveniment provocat de autorul nostru împreună cu mai vechii mei prieteni de la editura „PRINCEPS EDIT” din Iași, Daniel Corbu și Călin Cocora, cel de-al doilea fiind și redactorul primei și, sper, nu al ultimei ediții a unei cărți care, fără nici o îndoială, este o capodoperă. „A doua schimbare la față” este o imensă și multiplă provocare pe care Theodor Codreanu o lansează unei Românii în declin, fără să se lase nici măcar o clipă impresionat de trendul impus de o politică dezastruoasă în absolut toate domeniile, dar proclamată ca fiind corectă de către o clasă politică desțărată și coruptă până dincolo de limitele imaginabilului. Celor cărora cuvântul capodoperă le-ar putea părea exagerat, le voi spune că-l folosesc, în legătură cu un contemporan, abia pentru a doua oară în câteva zeci de ani. În plus, de la prima până la ultima literă, cartea lui Theodor Codreanu acoperă pe deplin orice elogiu, iar asta nu numai datorită curajului extraordinar de a spune lucruri pe care destui le gândesc, dar nu au nici mijloacele, nici știința de a le exprima, ca să numai vorbesc de spaima, pe care foarte mulți o au, de a mai folosi concepte ostracizate, naționalismul fiind doar unul dintre ele…\n„A doua schimbare la față” este o carte care vine într-un moment în care a vorbi despre posibilitatea dispariției românilor din istorie nu mai ține de scenarii catastrofice, de disperări existențiale, ci de evidență. Oamenii lucizi, atâția câți se mai află, iar Theodor Codreanu este unul dintre ei, se văd puși la zidul morții civice dacă îndrăznesc să ia o poziție, fie și una firavă, împotriva unui adevărat genocid cultural, social și economic la care românii sunt supuși după ieșirea din zodiac a ciumei roșii a bolșevismului. Ne-am trezit, după 1989, calificați în toate modurile posibile. În opinia formatorilor de opinie, suntem un popor sanguinar, violent, xenofob, antisemit, incapabil de a asimila modelele occidentale, singurele validate de curentul mondialist și, prin urmare, nedemn de a fi acceptat ca atare, decât cu prețul unei spălări de creiere generalizate. Tot ce am fost sau am realizat în istorie ține de domeniul mitului, cultura noastră, dacă nu este inexistentă, este, cel mult, periferică și, ca atare, nesemnificativă. Simbolurile noastre naționale sunt considerate a fi ridicole și fără valoare, Eminescu fiind cazul caracteristic prin excelență. Mass media extreme de inteligent controlate și direcționate, intelighenția grăbită, ca și altădată, să abdice de la datoria firească de a conserva valorile noastre, câte sunt, o adunătură care se pretinde clasă politică, au consacrat un regim care poate fi numit nu democrație, ci cleptocrație, chestiune sesizată și demonstrată în mod strălucit de autor. Cele mai certe semne ale primejdiei sunt date de seria de asalturi la adresa a tot ceea ce este, sau mai este, românesc. Masivul eseu al lui Theodor Codreanu ia act de toate acestea, dar și de altele, și radiografiază cu precizie de bisturiu cu laser situația societății românești, plecând tocmai de la Eminescu, cel care, vezi Doamne, îi oripilează până la vomă pe cei care sunt, direct sau din umbră, dar mereu la adăpostul corectitudinii politice. REPLICĂ PE CÂT DE EVIDENTĂ, PE ATÂT DE ASUMATĂ, la prea puțin cunoscuta „Schimbarea la față a României” a lui Cioran, cartea lui Theodor Codreanu prezintă riscul de a fi trecută pe o invizibilă, dar existentă listă neagră, precum multe alte valori, deși ar merita să fie trecută printre lecturile de căpătâi, adică obligatorii, în toate liceele și universitățile românești. ÎN CE NE PRIVEȘTE, NE NUMĂRĂM PRINTRE CEI CĂRORA CHIAR LE PASĂ de ceea ce se întâmplă cu această țară în care a fi patriot a ajuns lucru scârbavnic și de mare rușine și, prin urmare, ne vom strădui ca imensul efort al minții acestui autor să nu răsune doar în pustiu. Închei, deocamdată, căci voi reveni asupra acestei, repet, capodopere, prin apelul la soluția ieșirii din marasm propusă de autor, singura de altfel, anume revenirea la doctrina propusă de Eminescu – redescoperirea arheității naționale care, pentru noi, presupune și întoarcerea la adevăratele valori creștine.\n","date":"11-04-2008","img":"https://axaneamului.ro/posts/magazine/axa-i/9/a-doua-schimbare-la-fata-theodor-codreanu/images/0.jpg","permalink":"https://axaneamului.ro/posts/magazine/axa-i/9/a-doua-schimbare-la-fata-theodor-codreanu/","series":["AXA ANUL I"],"tags":["carte","Emil Cioran","neam","România","Theodor Codreanu"],"title":"A doua schimbare la față - Theodor Codreanu"},{"author":"Nichifor Crainic","categories":null,"content":"Lauda Tu, cel ce te ascunzi în eterna-ţi amiază\nŞi lumea o spânzuri în haos de-o rază,\nMetanie ţie, Părinte.\nIzvor nevăzut al văzutelor linii,\nMă scalzi şi pe mine în unda luminii\nUn mugur de carne fierbinte.\nSunt duh învălit în năluca de humă,\nSunt om odrăslit dintr-un tată şi-o mumă,\nDar sunt nerăspunsă-ntrebare.\nCe glas destoinic să-mi spună-ncotro e\nOceanul de somn ce icnind fără voie\nM-a-mpins şi pe mine-n mişcare?\nNici maica nu ştie ce tainică normă\nÎmi dete din carnea-i vremelnica formă,\nNeant înflorit în minune.\nCăci toate izvoadele umbrelor noastre\nRoiesc mai presus de arhangheli şi astre\nDin veşnica ta-nţelepciune.\nÎn ceruri, Parinte, sunt abur în aburi\nŞi-asemeni cu apa ce-ngheaţă pe jgheaburi\nPrind coaja de carne din spaţiu.\nTu cugeţi, se naşte; voieşti şi durează;\nRespiri şi-nfloreşte; iubeşti şi vibrează\nDe-adâncul luminii nesaţiu.\nDe tine mi-e foame, de tine mi-e sete,\nFac dâră de umbră acestei planete\nCu spuma de soare pe creste;\nŞi-n saltul credinţei gustând veşnicia,\nDin pulberea lumii îmi strig bucuria\nCă sunt întru Cel care este!\nPuzderii de stele ascunse-n amiază,\nFăpturile-n tine de-a pururi durează\nŞi-n spaţiu vremelnic colindă.\nA fi, bucurie eternă şi sfântă!\nO vrajă a toata lumina răsfrântă\nDe-a gloriei tale oglindă.\nGhionoaea Auzi, în codru bate ghionoaea:\nToca-tac, toca-tac, toca-tac.\nSe-nfing ciocăniturile cu droaea\nÎn carnea unei inimi de copac.\nZdrobit, în neclintire fără voe,\nCopacu-ndură ciocul de oţel\nCa Prometeu încătuşat de Joe\nCând vulturul rupea ficat din el.\nŞi groaza cât pădurea răsunată,\nToca-tac, toca-tac, toca-tac,\nIzbind într-unul, ciocane deodată\nÎn fiece copac.\nVărul Dionis Şi la cronică e scris\nCă Romanii vechi avură\nVieţii straşnică măsură.\nŞi ştii, vere Dionis,\nCă cetăţi cu tari duşmani\nSe zdrobiră de virtutea\nCumpătaţilor Romani.\nŞi mai scrie la istorii\nDe vitejii aciuaţi\nPe sub poale de Carpaţi\nCoperite cu podgorii,\nCă la ei şi rob şi şef\nÎmbătaţi de vin deavalma\nO duceau tot într-un chef.\nTu, fiind o-mpletitură\nToarsă din Romani şi Daci,\nDoi potrivnici-îi impaci\nÎntr-o singură faptură:\nEşti la muncă un viteaz\nŞi-un Roman răsare-n tine\nDimineata,-când eşti treaz.\nDar când vinul cu aromă\nTe ridică-n slăvi de vis,\nDrept e, vere Dionis,\nCă, uitând de maica Roma,\nŞi de garduri spijinit,\nTreci prin Sarmisegetuza\nCa un Dac desăvarşit.\nOaspele Murgului oprit abia\nI se-ntuneca valtrapul,\nSoarele sărind din şea\nÎşi înclina capul.\nLumea e statută pe loc\nCulegându-se de-afară\nCă-mpăratul Chip-de-foc\nPoposeşte-n ţară.\nMoş-Pământ românesc\nLaviţă pe munţi i-aşterne,\nCap de aur odihnesc\nTrei dumbrăvi de perne.\nMugurul tău împiedicat\nCu verigi de noapte grele\nPaşte până-n revărsat\nHoldele de stele.\nMoş-Pământ românesc\nŢine liniştea pe ţară,\nDoarme oaspele ceresc\nPân-o să răsară.\nO păsărică Spre pâinea mea cea mititică\nVeni la geam o păsărică.\nAr ciuguli o frimitură\nCăci pâinea-i pare cât o şură.\nDar când s-apropie cu jind,\nMă vede pe podea bolind\nŞi se retrage cu sfială.\nO, ea pricepe ce e boala.\nSă fii flămând, flămând, flămând\nCu foamea-n pântece şi-n gând!\nCe şi-o fi zis? “O firimitură\nE pentru el o-nghiţitură”\nŞi zbură pe neaşteptate\nSpre ţarinile-nesămânţate.\nPovestea ei aş vrea să o ştie\nTovarăşul de puşcarie,\nCăci ieri, la prânz, pe când boleam,\nS-a nevăzut pâinea din geam.\nCântec strămoşesc Pe drumul de codru şuvoaele gem\nŞi bombăne-n scorburi frânturi de blestem,\nPe drumul de munte se sparge furtuna\nŞi fulgeră semne că nu mi-e de-a buna,\nPe drumul spre zarea lui Moş-Nicăieri\nTrec gloate surpate din slava de ieri.\nCu vuiet gigantic un veac se rastoarnă;\nŞi Maica-şi zoreşte odraslele-n poartă;\nCălare-n furtună, se-ncruntă-napoi\nŞi zdrănţuie cerul cu părul vâlvoi\nCa fiara flămândă pământul ni-l calcă\nCu falca-n ţărână şi-n ceruri c-o falcă.\nHai, murgule, ia-mă pe greabănul tău,\nAşterne-te zării şi vântului rău.\nCum nu mi-e de stare şi nu mi-e de ducă,\nIa-mi inima frântă şi fă-te nălucă.\nAş vrea tot ce-i munte şi boaba de mei\nSă-ncapă de-a-ntregul în tainiţa ei,\nIar dacă nu-ncape, cu genele moima\nIau holda-ntr-o pâine şi ţara-ntr-o doină.\nHai, murgule, du-mă pe grabănul tău,\nAşterne-te zării şi vântului rău!\n","date":"11-04-2008","img":"","permalink":"https://axaneamului.ro/posts/magazine/axa-i/9/6-poeme/","series":["AXA ANUL I"],"tags":["Ars Poetica"],"title":"6 poeme"},{"author":"Nicolae Georgescu","categories":["Mihai Eminescu"],"content":"Lăsăm, deocamdată, deoparte această boală (de altfel, nici medicii nu prea iau în seamă observaţiile fetei cu o inteligenţă nativă excepţională dar fără şcoală, cum spune singură despre ea: ”Pentru asta sunt de scuzat, cum n-am învăţat decât abecedarul şi din cauza boalei îmi lipseşte chiar şi aceea ce-aşi fi putut câştiga umblând în societate cu persoane culte, adică cum zice românul, m-aş fi ros cu o oarecare ştiinţă.”, 29 ianuarie 1888, St. doc. lit., IV, p. 230; ”Când ceteşte (Mihai n.r.) ce scriu eu, apoi sute de greşeli îmi găseşte, însă eu nu mă prea supăr, căci ştiu bine că orice lucru trebuie să-l înveţi, pe când eu singura carte ce am învăţat e abecedarul. Cât am învăţat, atâta ştiu.”, 14/26 ianuarie 1888, Idem, p. 225) – şi observăm ce se vede la prima vedere: aceste scrisori sunt un fel de raport pe care Henrietta se angajează să-l transmită din trei în trei zile („Eu, sub oricare caz va fi, vă voi înştiinţa tot a treia zi”, 1 iunie 1887, p. 194, etc.), – dar sunt multe perioade mai lungi între ele. Chiar în deschiderea antologiei, în scrisoarea din 3/15 mai 1887 Harietta transmite: ”De luni, când v-am scris, (Mihai n.r.) este mult mai bine. Cum v-am scris în scrisoarea de la 1 iunie, aşa voi urma a vă scrie tot a treia zi.” Această scrisoare din 1 iunie încurcă lucrurile, pentru că suntem la 3/15 mai. Presupunem că este greşeală în text, şi trebuie 1 mai, cu trei zile înainte de 3 mai. Ar fi fost foarte necesară această scrisoare, pentru că ne-ar fi dat informaţii asupra modului cum a ajuns Eminescu la sora sa, lucrurile nefiind tocmai clare, vezi mai jos. Scrisoarea următoare este din 12 mai şi poetul este iarăşi bine. Ar fi trebuit să mai existe o scrisoare pe 6 mai şi alta pe 9 mai, ca să fie din trei în trei zile cum se convenise – dar, fiind vorba de scrisori liniştite şi liniştitoare, editoarea – care este chiar Cornelia Emilian – nu le mai publică. Situaţia se repetă în iunie 1887 ca şi în iulie, august, septembrie etc. – încât se poate deduce că scrisorile în care se descrie sănătatea poetului, sau, mă rog, starea lui mai bună, sunt date la o parte. Se caută doar cele alerte, panicate, spăimoase.\nIată, aşadar, viciul de fond al imaginii lui Eminescu: instrumentarul care a forjat-o şi a fixat-o în conştiinţa publică este incomplet, folosit tendenţios, şi apoi scos din atenţie după ce a fost pus la lucru. Se folosesc scrisorile Henriettei după moartea ei – fără ca nimeni să se sesizeze; mai mult chiar: se ia din ele doar ce convine. Şi încă: scopul direct este ca binefăcătoarea celor doi fraţi Eminescu să fie recunoscută de către lumea largă ca binefăcătoare. Stai şi te întrebi: câte norme se încalcă în acest caz? Cum de a fost posibil să se petreacă aşa ceva după moartea celor doi fraţi – în contul imaginii lor publice postume? Este evident că scoaterea din circuitul public a cazului Cornelia Emilian trebuia să se facă, uitarea fiind cea mai blândă pedeapsă pentru ea. Numai că dobânda la această uitare necesară este… imaginea lui Eminescu bolnav de sifilis, sărman, sărac, cu înclinări de cerşetor… Această imagine n-a vrut să însoţească în uitare personajul care a forjat-o. Cauza? Această imagine a fost folosită intens, de ea au beneficiat foarte mulţi romancieri ori biografi ai poetului (biograful este, în fond, tot romancier la noi). I s-au adus chiar laude peste măsură acestei femei – şi o face nimeni altul decât acelaşi I. E. Torouţiu, autorul impresionantului corpus de documente, al acelor 13 volume de „Studii şi documente literare” supranumit „Hurmuzachele istoriei noastre literare”. Nu mai puţin de 20 de pagini de ditirambi îi dedică acesta în Introducerea la volumul V al acestui corpus (p. XLV – LXV), considerând-o salvatoarea lui Eminescu (e drept că nu singură, ci alături de doctorul Francisc Isac). Pe cât de critic va fi I.E.Torouţiu cu editorii lui Eminescu pentru că strică textul poetului – pe atât de înrobit este el acestor binefăcători ai poetului care nu făceau altceva decât să aplice o teorie abstractă la realitate.\nIar teoria era cea socialistă, după care geniul nu poate convieţui cu ordinea statală şi trebuie sprijinit de către masse. Astăzi, la atâta distanţă în timp, vedem lucrurile mai limpede în privinţa vieţii sociale a lui Eminescu. Cât timp a fost sub observaţia Junimii, poetul era ajutat cu sume de bani strânse în tăcere de către membrii clubului sau simpatizanţi, fără zgomot public, fără chete pe străzi ori prin localuri. Din 1887, însă, după ce iese de la Bolniţa de lângă Mănăstirea Neamţ şi este nevoit să se stabilească la Botoşani, Junimea nu-l mai ajută cu bani. Eminescu intră în grija cercurilor socialiste din zonă – V. G. Morţun, C. Mille, Cornelia Emilian şi tinerii elevi la pictură, etc. Aceştia sunt foarte dispuşi să-l ajute, dar cum? Aplicând doctrina socialistă la realitate, adică arătând răul social cu degetul, făcând din boala poetului caz larg social şi de presă. O reţea întreagă de propagandă s-a ţesut pe cazul poetului, iar această distinsă luptătoare pentru cauza feminismului, care a fost Cornelia Emilian („dintr-o veche familie nobilă din Transilvania, Erdely de Medve, născută la Zlatna în 1840”) – „cu spiritul ei organizator lansează liste de subscripţie în toată ţara, tuturor prefecţilor şi autorităţilor, precum şi la particulari” – cum exclamă aproape entuziasmat biograful ei, I.E.Torouţiu. Este vorba de cele 500 de liste de mai sus pe care apoi le-a urmărit cu atâta atenţie şi pasiune. Foarte bine, vom zice, dar de aici câştigă doctrina care creşte şi se întăreşte. Cornelia Emilian n-a făcut deloc dezinteresat această activitate; dimpotrivă – şi o dovadă sunt chiar cărţile pe care le publică în 1893 cu marile ei realizări de teamă ca lumea să nu le treacă sub tăcere şi ca Iaşul să nu fie scos din circuitul mondial al ideilor socialiste.\nO energie impresionantă, într-adevăr. Dar, când pui în cumpănă Premiul Academiei Române, de 7.500 lei, pentru cea mai bună carte de literatură a momentului – un premiu care ar fi fost dat pe merit şi pe tăcute – ce iese din această comparaţie? Când mai adaogi şi pensia de stat – amânată nepermis de mult – ce iese în plus? Şi când toate acestea le pui sub cuvântul lui Eminescu, mereu împotriva chetelor? Iată ce-i scrie poetul lui Al.Vlahuţă, în ianuarie 1887, din Mănăstirea Neamţului: ”Dragă Vlahuţă, Nu te pot încredinţa îndestul cât de odioasă e pentru mine această specie de cerşetorie, deghizată sub titlul de subscripţie publică, recompensă naţională etc. E drept că n-am bani, dar aceasta e departe de a fi un motiv pentru a întinde talgerul în public. Te rog dar să desistezi cu desăvârşire de la planul tău, oricât de bine intenţionat ar fi, de-a face pentru mine apel la public. Mai sunt destule alte mijloace onorabile pentru a-mi veni în ajutor, iar cel propus de voi e desigur cel din urmă la care aş avea vreodată recurs…”. Aceste chete fuseseră, însă, deja programate, planificate – iar la 9 aprilie acelaşi an îl vor găsi pe Eminescu la Botoşani, la sora sa cea bună la suflet dar săracă şi torturată de conştiinţa destinului advers al neamului Eminovicenilor în general: ”pentru noi binele nu-i destinat”, cum scrie ea la 24 august 1887, sau: ”Loviturile nenorocite ce totdeauna au persecutat toată familia noastră ne-a înrădăcinat pesimismul cel mai nemărginit, fără remediu şi fără vindecări”, 2 august 1887, etc. Această adevărată Antigonă care a fost Henrietta pe lângă fratele ei este, în acelaşi timp, personaj şi actor de tragedie, îşi cunoaşte şi îşi plânge destinul – dar şi caută prilejul pentru aceasta, abia aşteaptă să-l găsească. Mulţumeşte cu plecăciuni elegante pentru fiecare bănuţ (stilul epistolar o prinde foarte bine – şi este adevărată expertă în ilustrarea lui) şi descrie cu amănunte cum îl cheltuieşte. De asemenea, descrie cu lux de amănunte uneori boala fratelui ei.\n„Anamneza” Henriettei\nCineva a avut curiozitatea să adune cu creionul pe marginea cărţii lui I.E.Torouţiu (exemplarul din BAR) sumele notate de Henrietta în scrisorile ei de mulţumire – desigur, pentru a scoate în evidenţă mărinimia donatorilor – dar şi pentru a verifica procesele verbale publicate de către Cornelia Emilian în cealaltă carte a anului 1893, ediţia „Diverse” de care am amintit. Henrietta notează aceste sume cu grijă mare, dă chitanţe şi intonează continuu aria mulţumirilor de felul acesta: ”Domnul Pompiliu îmi scrie să vă trimet o chitanţă de primirea banilor. Vă alăturez aici în scrisoare, mulţumindu-vă din adâncul inimei la toate Doamnele din Comitet pentru generoasa îngrijire ce-o aveţi în nenorocirea ce se găseşte iubitul meu frate…” (12 mai 1887), sau: “Nu găsesc cuvinte îndestul de a vă mulţumi de bunătatea D-voastră..” (16 septembrie 1887), “Sărut mânele părinţilor matale, complimente la toţi şi toate ce le cunosc…” (24 august 1887, către fiica Corneliei Emilian), etc.\nAstăzi, când citim cu un ochi mai rece aceste calde mulţumiri, ni se pare mai interesant să contabilizăm şi noi ceva din categoria acestor exactităţi, dar ne duce mintea la cât mercur i-a administrat Henrietta fratelui ei – menţionând că el nu lăsa pe nimeni altcineva să-l doftoricească şi ei înseşi îi trebuiau uneori ore întregi să-l convingă să primească medicamentul („Astăzi s-au decis doctorii să-l transporte pe Mihai iarăşi la mine, văzând că numai eu pot să-l fac să ieie doctorii ori să mănânce ceva”, 3 mai 1887; Henrietta şedea la Botoşani în gazdă, în acelaşi imobil în care locuiau soţii Frangolea – Eugenia Frangolea fiind o veche prietenă a Veronicăi Micle, poetă şi ea; tot în Botoşani locuia fiica Veronicăi, Virginia, care se va căsători cu Eugen Gruber, fostul suplinitor al lui Eminescu la Liceul comercial din Iaşi, în 1887-1888, devenit între timp titular; poetul venise în urbe la 9 aprilie – dar rezultă, din această scrisoare, că nu a tras direct la sora lui, sau a încercat să vină la ea dar apoi a plecat şi s-a apropiat de unul dintre prietenii mai vechi, eventual şi-a căutat şi el o gazdă; acest moment al vieţii sale, cu fixarea în urbea natală, nu este rezolvat încă – biografii fiind foarte curioşi să numere banii din chete şi aproape indiferenţi la preumblările prin lume ale poetului). „Anamneza” Henriettei, sau fişele ei de observaţie ca infirmieră a lui Eminescu, începe la 3/15 mai 1887, când consemnează programul ce va urma:”Doctorii mă asigură, de 2 ori pe zi mă vizitează, spesele sunt numai trăsura care este birjă, că în câteva zile are să-şi vie cu totul în sine. Susţin cu toţii că este la cap o rană ca la picioare, din a cărui cauză nu poate articula nici un cuvânt. De toată persoana se teme, fie bărbat sau femeie, numai de mine nu.”\nAm putea prelua numai ce ne interesează din aceste scrisori, şi să alăturăm enunţuri după enunţuri într-o demonstraţie de texte. Preferăm, însă, trecerea prin fiecare din ele, cronologic, urmărind firul roşu al bolii lui Eminescu – şi elementele imediat interesante. Ne pune, astfel, în situaţia celui care străbate prima oară un drum, adunând impresii de moment pe canavaua informaţiei generale de care dispunem deja. Desigur, este tot o demonstraţie – pentru că, pe de o parte, pornim din teoriile noi ale doctorilor Ion Nica şi Ovidiu Vuia care neagă sifilisul ca boală a lui Eminescu – şi pe de altă parte revenim asupra acestor scrisori pe care oricine este interesat de boala poetului le-a parcurs cel puţin o dată cu ochii deschişi şi mintea la pândă. Este, însă, o demonstraţie mai întâi pentru noi înşine, adică o reverificare – la care invităm şi cititorul dornic să afle lucruri noi şi să facă legătura între ele.\n12/24 mai: ”În ziua care aţi avut bunăvoinţa a-i trimite 200 franci am chemat doctorul pentru ranele de la picioare. Ordonanţa este de 3 ori pe zi, iod de băut, şi extern unsuri în baie fiartă cu romaniţă (muşeţel). Azi sunt 6 zile de când este în cură, progresul este până în momentul de faţă foarte mic. Cu mintea este cu totul bine, numai în grijă că ranele de la picioare ar fi o boală incurabilă. Doctorul îl asigură că de va mântui medicamentele să meargă la Lacul-Sărat să facă băi de glod şi-i garantează că va fi pentru totdeauna sănătos. Pentru momentul de faţă atât vă pot detalia că, de când şede la mine, de la 9 aprilie, e cu mult mai liniştit şi a scris trei poezii.” Încă nu intră în discuţie mercurul, se vorbeşte, însă, de un singur doctor – nu “doctorii” ca mai sus – probabil că s-a stabilit medicul curant. „Ordonanţă” înseamnă “reţetă”. Zice că stă la ea de la 9 aprilie, dar vezi mai sus, la 3 mai, când de fapt pacientul a revenit la ea („iarăşi la mine”). În numai şase zile de cură cu iod şi muşeţel vedem că mintea se limpezeşte.\n19/31 mai: lungă scrisoare de mulţumiri şi proiecte (mai ales pentru cura de la Lacul-Sărat pentru care roagă să i se trimită bani). Nimic despre boală, deci tot nu intervine mercurul în medicaţie.\n27 mai/8 iunie: „Bietul Mihai a ajuns în starea cea mai teribilă care poate să fie. Numai pe mine mă cunoaşte, ieri a avut furie îngrozitoare. Domnul Frangolea ce locuieşte tot în casa asta a avut bunăvoinţa a mă ajuta în toate privinţele alergând după toţi doctorii cari au ţinut un consiliu 3 ore şi rezultatul a fost că toată pierderea lui mentală este din boala fizică adică totala stricare de sânge. Azi i-am injectat morfină prin răni şi s-a liniştit cu totul. D-zeu să aibă milă de mine şi să mi-l dăruiască în sănătate, aşa cum a fost în săptămâna trecută în care mă simţeam cea mai fericită dintre muritori…” (continuă la fel). Lipsesc scrisorile de “săptămâna trecută”, când bolnavul se simţea mai bine; desigur, pe editoare nu au interesat-o. Se apropie acel 14 iulie când se va ţine un consiliu la Iaşi pentru boala lui Eminescu.\n1/13 iunie: „De astă noapte lui Mihai îi este mai binişor. Sub o cură foarte serioasă. Fricţiuni cu mercur într-o cantitate enormă, iod de 6 ori pe zi. Doctorii mă asigură că în 15 zile mi-l va da cum a fost venit de la Neamţ. Deie bunul D-zeu să fie drept, că pierderea lui mintală este din stricarea de sânge totală, asta este foarte adevărat.(…) de ieri am putut să-l hrănesc, astăzi l-am plimbat o oră pe câmp, cu mare greutate l-a putut medicii să-l despartă de mine. (…) boala lui, ori aici sau la Viena cura este tot aceia, adică iod, mercur, Ţitman; cît ceea ce priveşte apele minerale, care conţin mai mult iod acelea sunt folositoare (…) Cât despre fricţiuni şi luarea iodului sunt mulţumită că m-ascultă şi că face orice-l rog…”. Nota lui I.E.Torouţiu la Ţitman:”Decoctul lui Ziettmann, care se folosea ca medicament împotriva sifilisului în stadiul terţiar, cu efect laxativ şi transpirativ.” Vom înţelege mai jos că iodul este necesar pentru dezintoxicarea de mercur – de aceea dozele sunt simetrice. Venit de la Neamţ la 9 aprilie, aceea este data de referinţă a stării lui de sănătate: atunci era normal, peste o lună şi jumătate (de tratament?) devine bolnav.\n4/18 iunie: „… bietul Mihai, pe care l-aş fi calicit fizic din nou scoţându-l afară, cu fricţiunea de 4 grame de mercur; era un vânt răce ca toamna, cura lui nu-i permitea cea mai mică răceală. De astă noapte a început a vorbi, faţa îi este cu totul senină, a mâncat singur, la medicamentul Ţitman a zis: ”Nu pot lua, este foarte greţos”. Părerea mea este că fricţiunile cu mercur în fiecare zi un gram mai mult l-au agitat mai mult decât medicamentele pe care le ia aproape de 4o de zile. (…) O singură grijă mă persecută, este să nu aibă paralizie la beşica udului, căci a 7-a zi este astăzi de când nu simte de fel ce-i cu dânsul. Doctorii mă asigură că provine pur şi simplu din fricţiunile cu mercur.” Ne vom aminti că şi în „anamneza” doctorului V.Vineş, din primăvara lui 1889, este menţionată incontinenţa urinară. Poate fi efectul medicamentului lui Ziettmnn, vezi mai sus. Dacă vom începe să adunăm, înţelegem că pe 1 iunie doza de mercur a fost de 1 gram – iar până pe 4 iunie a ajuns de 4 grame. Prima doză era deja „o cantitate enormă”, cum înţelege Henrietta.\n18/24 iunie: „Douăzeci şi una de zile nu am fost în stare de a-i da ceva în gură să poată mesteca, de două zile azi mănâncă o bucăţică de carne, deşi foarte mică, însă i-a cauzat mult bine. Vorbeşte, cunoaşte, se simte însă este foarte slăbit.(…) V-am scris şi vă repet că numai fricţiunile cu mercur l-au adus în bună-stare, în toate simţirele. Medicamentele, numai bani cheltuiţi în zadar, voi urma şi la băi fricţiunile în toată regula. Sunt fericită din zi în zi cum merge. (…) Zilele cele când nu putea nici vorbi, Isac susţinea că boala lui este foarte gravă din necăutare, dară nu-i mortală că n-a ajuns la ciolan…”. După algoritmul propus ( zicând că din trei în trei zile va scrie ), lipsesc cel puţin trei scrisori, acelea despre care aminteşte: ”V-am scris şi vă repet că…”. Este tocmai zona doctorului Isac, acum numit prima oară – deci, în scrisorile lipsă s-ar fi putut găsi împrejurarea în care acesta devine medicul curant al poetului. Reconstituim aici această împrejurare, după altă scrisoare a Hanriettei: ”Cred şi sunt convinsă că doctorul Isac are să-l vindece. Poate veţi zice de ce nu l-am chemat decât în timpul din urmă, iată de ce: El este bolnav de inimă, bătrân şi s-a abzis cu totul de a face vizite, la nimeni. Văzând că eu am căzut bolnavă, cunoscând adevărata mea durere ce o port fără nici un ajutor, l-a mişcat moralmente aşa de tare, că s-au hotărât a-l căta el singur, la care binefacere ce manifestează în fiecare zi, pot zice pozitiv că azi, de este Mihai în viaţă, numai lui Isac o datoreşte, şi ne va rămânea, lui Mihai şi mie, în tot restul vieţii ca ceva sfânt numele lui. Întreabă mata singură, de oricine voieşti, merge Isac la vreun bolnav? Chiar când s-a făcut domnului P. consult la spital, de a voit Isac să meargă. Pentru prima oară în viaţa mea regret amar că nu posed bani să-l pot căuta trei ani de-a rândul cum zice Isac, fără a apela nicăieri.” (23 iunie/5 iulie 1887). Aşadar, Hanrietta este cea care l-a convins pe doctorul pensionar să aibă grijă de fratele său. Când ea însăţi îl va prelua în grijă proprie pe Miron Pompiliu (probabil, acest „P.” de mai sus), motivând că are experienţa cu fratele său, doctorul Isac se va revolta, va refuza categoric s-o mai secondeze (dar în cele din urmă va veni şi pe lângă acesta). Era polonez – iar servitorul pe care Hanrietta îl angajează să aibă grijă de ale casei este tot polonez – desigut, cunoştinţă cu doctorul.\nCât despre mercur, presupunând că doza a rămas la 4 grame pe zi – se fac, până acum, 80 de grame în total trecute prin trupul bolnavului – desigur, cu iodul adiacent.\n20iunie/2iulie: “Mihai se află foarte bine în tot feliul fizicului. Patru fricţiuni de şapte grame de mercur mai are să facă, pe urmă o baie de pucioasă, pe urmă o pauză de două zile şi vom putea pleca la Lacul-Sărat. Având deplină convingere că se va face cu siguranţă bine. Ordonanţa medicilor este ca să mai iau cu mine două zeci fricţiuni de mercur, fiecare de 4 grame. Băi să facă treizeci şi cinci calde, să-i evaporeze mercurul ce i-ar produce mai târziu o slăbiciune urâcioasă. Sincer vă scriu, dragă domnişoară, că nu m-am aşteptat la aşa progres favorabil în tot corpul lui, ce i-a produs opt fricţiuni de 7 grame, pentru care a ţinut şase medici consiliu de s-ar putea să nu întrebuinţeze. Bătrânul doctor Isac a esecutat singur el opt fricţiuni şi l-a scăpat pot zice în toată puterea cuvântului chiar de la moarte. Nu-ţi pot descrie crizele ce le-a avut la a patra fricţiune. De frică şi de supărare am căzut iarăşi bolnavă la pat, de nu v-am putut scrie atâtea zile. Mulţumesc lui D-zeu că a scăpat cu totul, poate merge, se simte bine, este foarte cuminte: numai slab, are faţa aşa de curată cum n-a fost bietul de patru ani, de când este bolnav. Vă rog din inimă a avea bunătate a trimite bani peste câteva zile. Miercuri în 24 mântui fricţiunile, pe la 28 să putem pleca pozitiv…”. Este, probabil, una dintre cele mai importante scrisori din punct de vedere medical, putându-se determina doza şi efectele ei în timp. Reţinem că a fost un consiliu de şase medici pe tema “de s-ar putea să nu întrebuinţeze” – adică, în termeni actuali, dacă poate fi evitată doza atât de mare – şi că „bătrânul doctor Isac a esecutat singur el opt fricţiuni” adică le-a prescris pe propria răspundere şi a supravegheat-o pe Henrietta la efectuarea tratamentului (pentru că numai ea se poate apropia de bolnav). În scrisoarea imediat următoare Henrietta va fi mai explicită: ”De cum v-am scris c-au ţinut şase medici consiliu, de s-ar aplica 7 grame de mercur; ei s-au retras. Isac a zis că dă garanţie de sănătatea lui Eminescu. A doua zi s-au şi publicat Curierul de Botoşani că veteranul doctor Isac a luat în cură pe Eminescu.” Rezultă că şase medici au ţinut consiliu şi n-au avut curaj să dea această doză – iar după ei a venit doctorul Isac, al şaptelea, şi el şi-a asumat o răspundere specială.\nLa cele circa 80 de grame de mercur scurse se mai adaugă vreo 50 – şi mai stau în aşteptare alte 80 de grame. Această doză mare va determina, în curând, consultul de la Iaşi – care, însă, nu este ceruit de către Henrietta ci de cineva care se îndoieşte în privinţa lui “de s-ar putea să nu întrebuinţeze” de mai sus. Nu e exclus ca doctorul Isac să fi fost pur şi simplu reclamat la Iaşi pentru acest curaj de a face doze de mercur de 7 grame. Nu vom şti asta niciodată, însă, iar doctorul a cules lauri după moarte pentru ajutorul dat lui Eminescu să iasă din boală.\n23 iunie/5 iulie: „Epistola D-voastră am primit-o în momentul când a plecat Doctorul Isac în Bucovina, la o moşie a domniei-sale, pe două sau trei zile, din a cărui cauză nu vă pot trimite certificatul în epistula asta. Principala părere a lui Isac e de a merge nenorocitul meu frate la Lacul-Sărat. Mi-a scris Domnul Pompiliu să viu cu Mihai la Iaşi să-l pun în salce. Doctorii au râs, zicând că asta i-ar fi ajutat cu mulţi ani înapoi, dar e prea târziu: numai cu fricţiuni de mercur şi Ţitman interior îl poate scăpa. Băile sunt neapărat necesare de a evapora mercurul prin apă minerală, să nu ajungă a se paraliza peste un timp oarecare. (…) Să mă lăsaţi cu toţii a-l căuta serios, măcar acum când s-a tras el din instinct la mine. De patru ani el este nebun, numai din sifilis încarnat ce este în corpul lui. Oare n-a ştiut toţi pretinşii săi amici, de nu li-a venit în minte să-l puie în salce de a ajuns în starea de a-i pune şapte grame de mercur pe corp? (…) Mai de timpuriu nu ar fi reclamat boala lui aşa de mari cheltuieli, dar acum este ceva îngrozitor! Şase franci şi patruzeci de bani purgativul pe zi, opt franci pe o zi jumătate Ţitman care îl ia în interior, patru franci fricţiunea, un franc cincizeci bani pucioasă în baie, servitorul cincizeci franci pe lună, şi încă am avut noroc că a venit cu azi cincisprezece zile în simţire şi am putut da drumul femeii, care sta în permanenţă de spăla / vrea să spună că de 15 zile, “cu azi 15 zile”, bolnavul şi-a venit în simţire şi nu mai e nevoie de femeie să spele /. Cheltuielile se urcă la douăzeci franci şi douăzeci şi cinci bani pe zi, fără să plătesc lui generosul şi nobilul Isac, decât numai birja, că el nu ţine trăsură. Dacă nu se poate să-mi trimiteţi bani până nu voi trimite certificatul doctorului, voi mai aştepta până se întoarce el din Bucovina. Eu nu-s contra, îl duc şi la Viena, numai bani vor trebui dublu şi tot acest rezultat are să ia, zice doctorul, când în toate părţile lumei boala lui Mihai tot un fel se caută şi mai mare progres face boala într-un institut care în fond este pentru doctori mai mult practica decât interesul moral”\nEste clar că în scrisoarea domnişoarei Cornelia S. Emilian, care lipseşte desigur din antologie, i se cerea Henriettei relaţii despre doctorul Isac precum şi certificatul acestuia prin care semna că-şi asumă răspunderea pentru cele 7 grame de mercur. Comitetul din Iaşi nu glumeşte, vrea să-l tragă la răspundere pe doctor – iar acesta, cum vedem, tocmai acum lipseşte din urbe. În lipsa doctorului şi a certificatului, Henrietta, fată simplă dar adâncă în cugetări, spune „principala părere” a lui – şi anume: remediul obligatoriu pentru o doză atât de mare, adică băile de la Lacu-Sărat. Ea înţelege corect că se măreşte doza cu singura condiţie ca să se facă aceste băi care îl vor dezintoxica pe poet de mercurul asimilat. Gândeşte normal, ca omul de la ţară: ai într-o parte otrava, adică mercurul – şi în cealaltă antidotul, sau leacul – adică sulful dar mai ales băile; în acest caz este evident că antidotul este mai important decât otrava şi la el te gândeşti mai întâi, adică asta este „principala părere a lui Isac”. De unde să ştie biata Henriettă că acest Comitet de la Iaşi pregăteşte consultul medical din 14 iulie? În aceeaşi scrisoare a domnişoarei i se arată, probabil, Henriettei că se are în vedere o tratare a lui Eminescu în străinătate, acolo unde el a mai fost (vezi şi mai jos). În acelaşi timp, Henrietta primeşte o scrisoare şi de la Miron Pompiliu. „Darea în salce” este explicată de I.E.Torouţiu în notă:”Modul primitiv de a încerca vindecarea de maladia sifilisului prin fumuri mercuriale. În salce s-ar fi pus şi A.D.Xenopol…”, p.306. În loc de a discuta realiile textului, cum i-ar fi stat bine, I.E.Torouţiu face paradă de erudiţie – ceea ce este bine, desigur, dar nu e suficient. El este mai încredinţat decât Henrietta că bolnavul sufere de sifilis. Altfel, ar fi trebuit să observe că se apropie acel important 14 iulie cu consultul de la Iaşi, să-şi dea seama că doctorul Isac lipseşte cu scop din Botoşani şi nu-şi scrie nici certificatul, să atenţioneze că Henrietta face partidă separată cu acest doctor, etc. Desigur, dacă porneşti de la premiza că aceasta este boala – raţionamentul este corect. Dar… diagnosticul a fost, oare, pus corect?! Astăzi nu mai crede nimeni dintre medicii care s-au ocupat de boala lui Eminescu în acest diagnostic. Interesantă este observaţia pe care o reţine fata: facă nu face băile la timp fratele ei riscă să „ajungă a se paraliza”. Diagnosticul final pus de contemporani pe boala lui Eminescu (şi păstrat inclusiv la G. Călinescu) este acela de „paralizie generală” – ceea ce poate să însemne că ei erau conştienţi de omiterea antidotului în cazul tratamentului poetului. Mai simplu zis, în aprilie 1888 el fuge la Bucureşti, împreună cu Veronica Micle, după alte reprize lungi de intoxicare cu mercur (vom vedea că doctorul Isac nu renunţă la teoria sa) – în loc să meargă urgent undeva la băi pentru procedeul de „evaporare a mercurului prin apă minerală”, cum înţelege Henrietta.\nCât despre prietenii care trebuia să-şi dea seama mai din timp de ce sufere poetul, tocmai aici este problema: nici cei direct implicaţi nici medicii de la Viena n-au recunoscut sifilisul. Mai mult, la Viena, în clinica doctorului Leidesdorfer, potul s-a însănătoşit în câteva luni de zile numai cu tratament de odihnă, adică prin stoparea mercurului pe care şi doctorul Şuţu i-l administrase în 1883 la Bucureşti. Studiile lui Ovidiu Vuia pe această temă sunt edificatoare.\n28 iunie/1o iulie: „…Doctorul nu s-a întors încă din Cernăuţi. Din cauza lui nu pot azi pleca, nu am curaj până nu mi-a zice el. Mihai este foarte bine, numai e slab. Aseară au mântuit şi baia de pucioasă.(…) Observ că cum se supără boala îl necăjeşte şi mai tare.” Hanrietta încă nu ştie că se pregăteşte să meargă la Lacu-Sărat – dar va ajunge la Iaşi, la consultul medicilor de acolo.\nIulie 16/28: “La Paşcani, lui Mihai i-a venit mare slăbiciune, de ne-am speriat. La Vereşti ne-am despărţit. Nu sunt în stare a vă descrie impresia lui şi a mea.(…) Ah! De s-ar ţinea de cuvânt domnul Focşa să ne înştiinţeze îndată din Viena, cum a ajuns. Eu de la gară m-am dus direct la Isac, mi s-a spus că doarme. La cinci ore a venit la mine. Cea mai mare bucurie am citit pe fizionomia lui. Că l-a dus la Viena, el zice că de l-ar căuta doctorul bine, el mă asigură că-l trimite la Aachen, că nu crede el că n-a pătrunde doctorul din Viena că cea mai mare grijă este capul lui Mihai. El susţine că cu rana ce o are la cap este espus a se paraliza creierul. De doctorii din Iaşi mai zice că sunt……, o ştie de când l-a trimis la Neamţ şi nu s-a interesat nici unul de boala lui, care chiar de nu se suia la creier şi totuşi era pierdut. De şederea în Tătăraş l-a frapat aşa de tare, de a strigat… de am tresărit! Ei au voit să facă practică cu dânsul, cu siguranţă! Doctorul Isac a plecat azi la Viena. Mi-a promis că, cum va ajunge, mi-a scrie cu care doctor l-a consultat şi ce rezultat a luat. El pe toţi Profesorii specialişti îi cunoaşte personal, Dumnezeu să aibă milă să-l scape!” Cuvintele lipsă din text – fie n-au putut fi descifrate, fie au fost evitate de editor – care s-ar fi cuvenit să aducă minima informaţie necesară înţelegerii acestei scrisori atât de derutante a Henriettei. Preluăm aceste informaţii din cealaltă carte, Mihai Eminescu: Diverse (este republicat un articol din ziarul „Liberalul”, Iaşi, 18 iulie 1887): ”…La 13 iulie Eminescu, însoţit de sora sa şi de d. Grigore Focşa doctorand de aici a sosit în oraşul nostru cu trenul accelerat de la ora 1 p.m. primit fiind la gară de doi vechi amici ai săi, cari l-a condus la casele d-lui prof. Ştefan Emilian unde sara poetul a fost găzduit. A doua zi la ora 11 a.m. a avut loc în casele d-lui Ştefan Emilian un consult, la care au luat parte d-nii medici:\n– Dr, Filipescu, medic primar al oraşului Iaşi\n– Col.dr. Otremba, medic şef al Corpului al IV-lea de armată\n– Dr. Riegler, profesor la facultatea de medicină\n– Dr. C. Botez\n– Dr. Negel\nDeşi mai mulţi din aceşti domni medici aveau să plece din Iaşi încă din 13 iulie, totuşi şi-au amânat plecarea pentru a putea asista pe poetul nostru.\nÎn urma unei cercetări minuţioase la care l-au espus pe Eminescu, medicii au ajuns la convingerea că sănătatea lui nu e de loc alterată şi că trebuie să-l supună unui tratament radical numai în ce priveşte boala lui cea neglijată, care se manifestase la picioare.\nConcluziunea consultului a fost: Să se trimită pe Eminescu la băi la Halle cu care ocaziune va putea fi supus unui consult de specialişti din Viena şi anume de către medicii: Dr. Neuman, Dr. Nathnagel şi Dr. Meinert. După terminarea băilor sau poate chiar în acelaşi timp trebui a i se face lui Eminescu un tratament radical…” (urmează situaţia banilor, îndemnul la grăbirea returnării celor 500 liste de subscripţii, etc.; textul este, mai mult ca sigur, un comunicat oficial al Comitetului de femei organizat de către Cornelia Emilian).\n","date":"11-04-2008","img":"","permalink":"https://axaneamului.ro/posts/magazine/axa-i/9/aceasta-specie-de-cersetorie-deghizata/","series":["AXA ANUL I"],"tags":null,"title":"„Această specie de cerşetorie deghizată…”"},{"author":"Centrul European de Studii Covasna – Harghita","categories":["Revista presei maghiare"],"content":"Europai-Ido, nr.5 – martie 2008 Nu mai există maghiari adevăraţi decât peste hotare….?/Un maghiar din occident intentează proces din cauza umilirii maghiarimii….\nKenessey Csaba, secretarul general al secţiei elveţiene a UMU, a denunţat publicaţia Neue Zurcher Zeitung pe motivul umilirii maghiarimii. Publicaţia învinovăţeşte întreg poporul maghiar pentru deportarea evreilor în timpul celui de-al II-lea război mondial. Este vremea să fie schimbată direcţia comunicării. Trebuie realizat faptul că dacă în timpul războiului, guvernele de pe vremea lui Horthy Miklos ar fi acţionat altfel decât au făcut-o, ocupaţia germană s-ar fi înfăptuit mai repede iar deportarea evreilor ar fi fost totală.\nPână la ocupaţia germană, Ungaria a fost refugiul evreilor. In lipsa ocupaţiei, nici deportarea nu ar mai fi avut loc. Horthy a putut salva evreii budapestani în ciuda imperiului german ocupant. Ieşirea târzie din război -condamnată din acest motiv la eşec- a servit şi la apărarea evreilor. Ieşirea târzie s-a datorat şi tergiversării puterilor occidentale. Se poate spune, aşadar, că Ungaria a adus o jertfă pentru evrei. Am devenit învinşi în război poate şi pentru ca un număr cât mai mare de evrei să se poată refugia.\nKenessey Csaba:\nDe decenii întregi, Neue Zurcher Zeitung publică ştiri şi articole de factură antimaghiară, majoritatea provenind din penelul lui dr. Ulrich Schmid din Praga. Împotriva activităţii acestuia pot o luptă permanentă care până acum nu a avut nici un rezultat sau doar câteva succese de tranziţie.\nIn ediţia de vineri, în cadrul rubricii pe teme turistice, un corespondent pe nume Christoph Braendle semnează un articol amplu, ilustrat, despre sinagogile din Ungaria, în special din Budapesta. In acest context aminteşte, bineînţeles, şi de holocaust, publicându-şi datele statistice într-un mod inedit: înaintea războiului, pe teritoriul Ungariei trăiau 800.000 evrei; azi, comunitatea evreiască numără 200.000 persoane, ergo 600.000 au pierit….\nNu doresc să intru într-o dispută cu cifrele, este inutil, pentru că mulţi au emigrat, etc. Articolul are un fragment faţă de care am luat poziţie: ‘în scurta perioadă -câteva luni- de dominaţie a naziştilor (fasciştilor unguri), o masă atât de mare de oameni nu putea fi deportată şi executată fără sprijinul şi colaborarea eficiente ale întregului popor maghiar…’\nEste revoltător iar eu, în calitate de secretar general al Secţiei Elveţiene a UMU, am făcut un denunţ la procuratură împotriva acestei afirmaţii mincinoase, jignitoare la adresa întregului popor maghiar, deoarece legile elveţiene pedepsesc afirmaţiile de acest gen, care atacă etrnii sau alte comunităţi.\nProcuratura a primit scrisoarea mea în data de 21 ianuarie şi cred că va demara în curând o procedură împotriva NZZ.\nI-am scris o scrisoare şi redactorului-şef al NZZ, Markus Spillmann, prin care l-am rugat să-mi răspundă în scris care este motivul permanentei atitudini antimaghiare a ziarului. L-am atenţionat că voi publica în Ungaria atât scrisoarea mea cât şi răspunsul său.\nEuropai-Ido, nr.5 – martie 2008\nDupă 96 de ani, Kosovo s-a rupt şi în mod oficial de Serbia / Legislativul de la Pristina a adoptat cu urale declaraţia de independenţă Din 1912, Kosovo a fost sub autoritatea vecinului său nordic. Din 1981 încoace, albanezii ajunşi în ultimele decenii majoritari în regiune, au luptat mai întâi pentru transfoemarea patriei lor într-o republică autonomă în cadrul Iugoslaviei, iar după anii 1990, pentru independenţa Kosovo.\nKosovo, cu o suprafaţă de 10.877 kmp, se învecinează la nord şi est cu Serbia şi Muntenegru, la sud cu Macedonia iar la sud-vest cu Albania. Cei aproximativ 2 milioane de locuitori sunt în procent de 92% albanezi, de 4% sârbi şi 4% de alte naţionalităţi. 90% sunt adepţi ai religiei islamice sunite. In regiune sunt vorbite limbile albaneză, sârbă şi turcă. Pristina este capitala.\nEste una din cele mai sărace economii din Europa, a fost considerată întotdeauna cel mai sărac teritoriu al fostei Iugoslavii, cel puţin jumătate din locuitori trăind în sărăcie. Kosovo este bogată în ape minerale însă investitorii o ocolesc de departe. Majoritatea locuitorilor se ocupă de agricultură. Rata şomajului este mare, salariile sunt mici, cel care poate îşi caută de lucru în străinătate.\n96 de ani: Kosovo în Serbia\nÎn 1912, după primul război balcanic, Kosovoul considerat leagănul statalităţii sârbe, i-a revenit Serbiei, iar ulterior, după primul război mondial, a devenit parte a Iugoslaviei (până în 1929 Regatul Sârbo-Croato-Sloven). Sârbii care au jucat un rol dominant în noua formaţiune statală au vrut să redobândească regiunea şi din punct de vedere etnic, asimilându-i sau obligându-i să se mute forţat pe albanezii care atunci se aflau deja în majoritate. In perioada 1945-46, Kosovo a devenit teritoriu autonom, iar în 1963 -teritoriu autonom în interiorul Republicii Socialiste Sârbe. Constituţia iugoslavă din 1974 i-a asigurat regiunii o autonomie considerabilă. Deşi regiunea aparţinea scriptic de Serbia, aceasta abia dacă exercita vreun control asupra ei.\nIn 1981, majoritatea albaneză kosovară a iniţiat o mişcare pentru ridicarea regiunii la rang de republică, însă această mişcare a fost calificată la Belgrad drept contrarevoluţie, a fost înfrântă cu ajutorul forţelor de ordine publică iar sute de albanezi au fost aruncaţi în închisoare. In 28 martie 1989, parlamentul sârb a adoptat o modificare a constituţiei, care a redus considerabil autonomia Kosovo iar în 28 iunie 1989, preşedintele sârb Slobodan Milosevici a rostit în faţa a milioane de oameni un discurs cu o vădită tentă naţionalistă. Drept răspuns, reprezentanţii albanezi din parlamentul regional au proclamat, la 2 iulie 1990, Republica Kosovo (pe atunci încă în interiorul graniţelor Iugoslaviei). Belgradul a dizolvat legislativul. In 1992, albanezii au ales -tot în mod semilegal-un ‘parlament’ şi un ‘preşedinte al republcii’, în persoana lui Ibrahim Rugova.\nRăzboi de gherilă, bombardament NATO, înfrângere sârbă\nLa începutul anului 1998, organizaţia armată a albanezilor, Armata de Eliberare din Kosovo (UCK) a declanşat un război împotriva sârbilor pentru ‘eliberarea’ regiunii, însă forţele sârbe de ordine au înăbuşnit brutal lupta de gherilă. Proiectul de pace elaborat, prin angrenarea marilor puteri, în vederea soluţionării crizei, a fost respins de preşedintele iugoslav Slobodan Milosevici iar armata iugoslavă a demarat înfiinţarea Kosovoului pur sârbesc din punct de vedere etnic. După eşecul negocierilor, în 24 martie 1999, NATO a început să bombardeze Iugoslavia. La 10 iunie, Belgradul a acceptat condiţiile. In regiunea din care sârbii se refugiau din calea represiunilor albaneze au intrat forţele internaţionale de menţinere a păcii, dirijate de NATO, KFOR iar administraţia a fost preluată de misiunea ONU. Rezoluţia 1244 adoptată la 10 iunie 1999 de Consiliul de Securitate al ONU recunoştea suveranitatea Iugoslaviei asupra Kosovo şi în acelaşi timp prevedea înfiinţarea unei autonomii însemnate pentru regiune.\nLa finele anului 2005, finlandezul Martti Ahtisaari, însărcinat special al ONU, a început o misiune în scopul stabilirii statutului definitiv al Kosovo. La începutul anului 2006, între sârbi şi albanezii kosovari au început tratative care au eşuat.\nPartea sârbă nu a acceptat proiectul lui Ahtissaari, proiect care, în opinia Belgradului, privează Serbia de 15% din suprafaţa teritorială şi îi modifică arbitrar hotarele recunoscute în plan internaţional. In 8 noiembrie 2006, în Serbia este anunţată o nouă constituţie, care califică Kosovo drept parte inalienabilă a ţării.\nPremierul kosovar Hasim Thaci a jucat un rol definitoriu în pregătirile pentru transformarea regiunii într-una independentă şi în proclamarea independenţei ei.\nSe ştiu prea puţine despre bărbatul transformat din lider de gherilă în politician cu zâmbet larg, mereu elegant .\nCe este cert: Hasim Thaci s-a născut la 24 aprilie 1968 într-un mic sat, Brocna, situat în zona de centru a Kosovo, Drenica. Pe când studia filozofia şi istoria la Universitatea din Pristina, a devenit activist împotriva sârbilor iar în 1991 a fost ales lider al asociaţiei studenţilor albanezi.\nAflat la începutul carierei sale de tânăr intelectual, în 1995 a plecat în Elveţia -acolo trăieşte una din cele mai numeroase comunităţi albaneze vest-europene-, continuându-şi studiile de istorie şi politologie la Universitatea din Zurich. A părăsit apoi oraşul elveţian pentru ca în 1997 să devină Sarpele, unul din cei mai cunoscuţi lideri ai UCK-ului condus de Ibrahim Rugova, părintele ideii independenţei Kosovo.\nEl a fost cel care a reprezentat UCK la tratativele de pace purtate în 1999 la Rambouillet, în apropiere de Paris, iar atitudinea sa a fost una dură: nu a fost dispus să semneze acordul de soluţionare a situaţiei din Kosovo deoarece acesta nu prevedea organizarea unui referendum privind soarta regiunii din sudul Serbiei. La vremea respectivă, în Kosovo trăiau de trei ori mai mulţi sârbi decât azi însă albanezii erau şi pe atunci în majoritate.\nS-a petrecut totuşi ceva. După câteva discuţii prelungi cu Madeleine Albright, pe atunci ministru american de externe, Thaci s-a reîntors în Kosovo, a discutat câteva zile cu tovarăşii săi luptători, după care a zburat înapoi la Paris şi a semnat acordul. Acesta tot nu a putut însă intra în vigoare deoarece preşedintele iugoslav Slobodan Molosevici nu retrăsese din Kosovo forţele poliţieneşti şi militare sârbe.\nA urmat apoi bombardarea, timp de 78 de zile, de către NATO, a Serbiei, care a dus la predarea Belgradului, după care Thaci a apărut ca un adevărat politician (este adevărat că încă în uniformă de camuflaj).\nCu timpul, Thaci a schimbat hainele. In costum, la cravată, a înfiinţat Partidul Democrat din Kosovo (PDK).\nEfectul de domino\nParlamentul de la Pristina a anunţat sâmbătă ruperea Kosovo de Serbia. Cele mai mari puteri occidentale sprijină transformarea regiunii locuite în majoritate covârşitoare de albanezi într-una independentă, ele subliniind în acelaşi timp că acest caz nu poate servi drept model pentru alte teritorii care aspiră la separare.\nAlbania a fost prima care a salutat independenţa Kosovo\nPremierul albanez Sali Bersiha a declarat: de acum înainte va privi la ziua de 17 februarie ca la ziua ‘renaşterii’ patriei sale Kosovo.\nProclamarea independenţei este un ‘eveniment important’ pentru Kosovo -astfel a apreciat ministerul britanic de externe pasul parlamentului de la Pristina. După cum a arătat purtătorul de cuvânt al Foreign Office, este aşteptată o declaraţie oficială luni, după consfătuirea de la Bruxelles a miniştrilor de externe din cadrul UE.\nPreşedintele ceh a atras atenţia asupra pericolului ‘efectului de domino’ provocat de independenţa Kosovo. Intr-o declaraţie făcută unei staţii TV pragheze, Vaclav Klaus a arătat: în Europa de după cel de-al II-lea război mondial, proclamarea unilaterală a separării, ‘un astfel de pas, este fără precedent’. In urma acestuia, exemplul kosovar ar putea fi urmat şi în alte ţări ale lumii -a arătat el. După cum a adăugat Klaus, Republica Cehă se va alătura poziţiei majoritare adoptate în cadrul UE în problema privind recunoaşterea Kosovoului independent.\nEuropai-Ido, nr.5 – martie 2008\nKosovo, sau cinica prefăcătorie istorică\nStoffan Gyorgy Toţi maghiarii susţin ideea ca Ungaria să recunoască independenţa Kosovo. Nimeni nu discută, nu întreabă şi nu cercetează însă dacă aceasta este legitimă sau nu.\nA fost odată o ţară frumoasă, mare, în care trăiau mai multe popoare iar unul dintre ele era cel care o întreţinea, era legiuitorul ei. Menţinea ordinea, îndrăgea şi apăra meleagul, una din cele mai frumoase părţi de ţară. Până într-o zi când a început să se strecoare un alt popor, care în schimbul unor bani puţini şi a câtorva pahare de pălincă muncea foarte mult. Si-a construit biserică şi i-a cerut un preot ţării în care locuise până atunci şi de unde s-a strecurat aici. Conducerea ţării nu a observat că încetul cu încetul, cei care s-au strecurat aici ajunseseră să fie mai mulţi decât locuitorii indigeni. Ei nu mai cereau, în schimb revendicau din patria celuilalt popor. Si nu puţin. Au incitat la revoltă şi o a treia etnie, care li s-a alăturat, pentru că, zice-se, locuitorii indigeni le-au luat drepturile. A venit apoi o zi tristă de iarnă, în care cele două popoare s-au adunat împreună şi au hotărât să ia de la proprietarul de drept pământurile care li se cuvin….Si le-au luat.\nEste greu de stabilit azi despre ce popoare şi ce pămâmânturi am vorbit, pentru că în decurs de 100 de ani este pentru a doua oară că se întâmplă aşa ceva în Europa. Este adevărat că în ultimul caz nu marile puteri ci un popor mic a decis în legătură cu apartenenţa pământurilor străvechi ale unei alte naţiuni….\nDacă aş fi maliţios, aş spune: aşa le trebuie, cel puţin află şi ei ce este Dumnezeul albanezilor….Pentru că şi din pământul nostru au destul. Dar nu sunt maliţios….Pentru că mă doare ceea ce am pierdut la fel cum îl doare şi pe sârb ceea ce a pierdut….Singura diferenţă este că sârbul îşi va redobândi ceea ce a pierdut, pentru că îşi iubeşte patria iar dacă vine vorba de naţiunea sa, nu se scindează!… Dacă înţelegeţi despre ce vorbesc….\nEuropai-Ido, nr.5 – martie 2008\nCe soartă îi rezervă Dumnezeu naţiunii mele? / Cazul maghiarilor naţionali-de dreapta-conservatori-naţionalişti cu albanezii şi cu independenţa Kosovo\nRozsa Flores Eduardo De 48 de ore încoace, din mijloacele media de dreapta, conservatoare, naţionaliste, naţionale se revarsă precum apa menajeră sentimentele de simpatie faţă de sârbi, ba chiar de solidaritate împotriva albanezilor.\nSub nici o formă nu putem caracteriza ca fiind ceva normal atitudinea acelor unguri (şi nu la cetăţeni mă gândesc) care se întreabă de ce nu ne situăm de partea bieţilor sârbi care au primit acum din partea destinului o lovitură asemănătoare celei pe care o primise naţiunea noastră la Trianon.\nPentru că noi nu am meritat Trianonul. Iar sârbii nu merită Kosovoul.\nPentru că sârbii au făcut tot posibilul ca albanezii să se scârbească de ei şi de asupririle care au durat cel puţin un deceniu. Pentru că i-au asuprit pe albanezi din cauza limbii lor, a faptului că ţineau la cultura lor, din cauza solidarităţii lor naţionale exemplare. Pentru că i-au ucis şi i-au făcut să dispară pe cei care au îndrăznit să-şi ridice glasul ceva mai tare pentru drepturile comunităţii lor naţionale. In Iugoslavia de tristă amintire iar ulterior în Serbia, albanezii au avut parte de închisori, de lagăre de concentrare -în vremea comunismului-, de torturi şi în final de expulzare, numai pentru faptul că ţineau la identitatea lor naţională şi îşi apărau străvechile valori comunitare.\nAu sosit anii ‘80-’90. Albanezii se săturaseră de asupriri, de opresiuni, însă ştiind că nu se pot aştepta la ajutor dezinteresat din partea factorilor internaţionali definitorii, nu s-au pripit în privinţa independenţei la care ţinteau încă de pe atunci. Au dat dovadă de o reţinere exemplară şi de o capacitate de gândire strategică. Si-au organizat, la propriu, statul paralel. Justiţia, şcolile şi chiar şi serviciile medicale se derulau în semilegalitate. Femeile albaneze nu mai năşteau în spitale ‘sârbe’, copiii albanezi nu mai frecventau şcolile ‘sârbe’.\nA sosit şi vremea ca provincia Kosovo să-şi ridice capul. A fost înfiinţat UCK-ul iar lupta a trecut la faza armată.\nSă ne oprim un moment. Aud şi citesc deseori că SUA, CIA au finanţat UCK-ul. Si ce dacă? Ce urmăreau albanezii? Să se elibereze de sub asuprirea sârbă. Că în ultima sa fază, această luptă a avut nevoie de ajutor din afară? Că au şi profitat de acest ajutor? Să fi fost aceasta o crimă?\nVărsaseră destul sânge până în acel moment, destule lacrimi le-au curs după femeile albaneze ucise, după soţii, fraţii şi taţii torturaţi. Au acceptat în mod îndreptăţit ajutorul. Oare noi nu am fi procedat la fel?\nAbsurdistan este noul nume al ţării noastre. In care se petrec lucruri absurde şi în care tot ce este, există la modul absurd.\nPentru că a fost absurd să renunţăm formal, în 5 decembrie 2004, la fraţii noştri întru naţiune. Albania nu a făcut niciodată aşa ceva.\nBucuria şi mândria mea: Kosovo este -după Croaţia- a doua ţară iar albanezii kosovari sunt a doua naţiune -dragă mie- care au devenit libere şi independente.\nIn anii ‘90, autorul a luptat cu arma în mână -ca voluntar- de partea croaţilor nevoiţi să se războiască, pentru libertatea lor, cu sârbii agresori!\nHaromszek, nr.5317 – 03.03.2008\nVizita lui Sogor Csaba pe pământul ceangăilor/ Intimidarea maghiarilor din Moldova Europarlamentarul Sogor Csaba s-a întâlnit ieri, la Bacău, cu conducerea Asociaţia Maghiarilor Ceangăi din Moldova (AMCM), pentru a-şi face o părere în legătură cu provocările existente în privinţa maghiarilor din Moldova, după care s-a deplasat în localitatea Valea Mare, localitate ajunsă în centrul atenţiei din cauza generării unei atmosfere antimaghiare- se arată în comunicatul politicianului.\nEuroparlamentarul şi colega sa de pe pământul ceangăiesc, Roka Szilvia, au fost primiţi la Bacău de către Salamon Adrian, preşedintele AMCM, şi de Hegyeli Attila, coordonator de program, responsabil cu învăţământul în limba maghiară al copiilor de pe pământul ceangăilor. Gazdele au făcut cunoscute detaliile legate de programul de învăţământ desfăşurat sub coordonarea asociaţiei, referindu-se în special la situaţia din Valea Mare, unde sub coordonarea a doi profesori din Ungaria, începând din toamna anului trecut, au loc ore de limbă maghiară. Până sâptămâna trecută, când au izbucnit tensiunile, programul a asigurat pentru un număr de aproximativ 30 de copii posibilitatea însuşirii limbii maghiare. La îndemnul unui profesor din localitate, un tânăr a încercat să genereze în sat o atmosferă duşmănoasă, în urma căreia, în ultima zi de predare de săptămâna trecută, la ora de limbă maghiară a participat un singur elev.\nDupă discuţiile purtate la Bacău, Sogor Csaba a efectuat o vizită la Valea Mare -unde anunţata şedinţa antimaghiară nu a mai avut loc-, unde europarlamentarul a purtat discuţii în limba maghiară cu credincioşii care ieşeau de la slujbă. Graţie activităţii pline de sacrificii a AMCM, până în prezent doar 1500 de elevi au posibilitatea de a-şi însuşi în Moldova limba maghiară, existând încă cel puţin 7500 de copii de vârstă şcolară, care nu beneficiază de această posibilitate. Trebuie să asigurăm baza materială şi atmosfera paşnică în localităţile maghiare din Moldova, deoarece este mai presus de orice ca părinţii şi elevii maghiari să nu fie intimidaţi şi din ce în ce mai mulţi copii să poată învăţa în limba maghiară pe Pământul Ceangăilor’- a declarat Sogor Csaba.\nHaromszek, nr.5319 – 05.03.2008\nDezbatere despre Pământul Secuiesc/ Să ne dezvoltăm separat sau împreună?\nAmbrus Attila Văd cei de pe Pământul Secuiesc dincolo de podul din Chichiş? Ne văd pe noi, maghiarii din Tara Bârsei? Ne izolăm sau ne străduim să ne solidarizăm, noi, maghiarii din judeţele vecine? Intrebarea al cărei răspuns fusese, secole de-a rândul, unul clar, a devenit azi o dilemă.\nAzi, rudele mele lucrează la Budapesta nu în Braşov. Pentru bani mai puţini. Preferă să fie mai degrabă români în capitala ungară decât maghiari sub Tâmpa.\nIn vară, copiii din Ciuc i-au făcut corcituri pe copiii mei atunci când au auzit că sunt din Braşov. Nu puteau să înveţe acest lucru decât de la maghiarii care trăiesc din diasporă, de la adulţi, pentru că doar ei se tem de expansiunea Braşovului în loc să profite de dezvoltarea marelui oraş considerat fără urmă de îndoială forţa de atracţie economică a regiunii.\nJudeţele Braşov, Harghita, Covasna şi Mureş au pierdut rolul de centru al euroregiunii în favoarea Albei Iulii, pentru că nu s-au ştiut solidariza. Iar locomotiva din Alba Iulia a împins trenul celor patru judeţe pe o linie moartă.\nIn retorica politică a apărut mai nou un slogan: Pământul Secuiesc trebuie să devină locomotiva economică a regiunii. Este un obiectiv bun însă nu poate avea rezultate decât dacă această locomotivă va fi cuplată la cea din Braşov, pentru că aceasta trage bine.\nPractic, dezvoltatorii economici din Sfântu Gheorghe trebuie să se străduiască să înfiinţeze aici firme mai mici, care să ofere servicii de transport marilor investitori industriali care apar la Braşov.\nDincolo de colaborarea economică, şi cultivarea relaţiilor culturale este importantă în rândul maghiarimii de pe Pământul Secuiesc şi din Tara Bârsei. După o dezvoltare separată de aproape două decenii, nu va fi uşor, însă aceasta este singura noastră şansă.\nHaromszek, nr.5330 – 18.03.2008\nOaia neagră\nMagyari Lajos Un tânăr care se grăbea să se ducă la festivitatea de comemorare a maghiarilor a fost bătut de către adepţii spirituali ai lui Gheorghe Funar, undeva în apropierea sediului de poliţie. Acest ultim aspect este foarte important şi esenţial.\nTânărul a fost atacat în mod mârşav şi mişeleşte de noii ‘viteji’ ai legionarilor, ai căror părinţi au ajuns, cine ştie de unde, în oraşul natal al regelui Matei… Iar acum urlă în piaţa Szechenyi, trimiţându-i în iad pe toţi maghiarii. Filosofia lor trădează doar atât că se acţionează în spiritul ‘strămoşesc’, pornirile lor provenind direct de la Decebal şi Burebista.\nAutorităţile române tolerează acest lucru şi, mai mult decât atât, asistă cu un cinism ipocrit. Din rândul atacatorilor sunt reţinuţi doi nemernici şovini, însă tribunalul îi eliberează de îndată, susţinând că cei care l-au atacat pe tânăr sunt foarte tineri (de 19-20 de ani!) şi nu sunt pui de legionari, ci microbişti huligani ‘nevinovaţi’. In Cluj au existat şi până acum atrocităţi mai mici sau mai mari, însă ele au fost muşamalizate sistematic şi astfel s-a putut ajunge în situaţia ca bandiţi fascistoizi să flecărească în centrul oraşului.\nSi cine este responsabilul? Maghiarii, desigur! Maghiarii separatişti, care nu se jenează să-şi comemoreze propria sărbătoare naţională şi, mai nou, îndrăznesc să vorbească în limba maghiară pe străzile oraşului care în urmă cu 8 ani, încă mai era locuit, în procent de 90%, de înaintaşii lor, aceştia fiind cei care au construit toate clădirile (Teatrul Naţional, primăria, consiliul judeţean, universitatea, muzeul, clinici, biblioteca universitară, tribunalul şi toate liceele). Poate că aceasta este adevărata problemă. Cine sunt vinovaţii? Maghiarii! Copilul bătut a păţit la fel ca Malina Hedvig din Nitra (n.t. -Slovacia), vinovată pentru că este maghiară; până şi bătaia pe care a primit-o a fost doar o invenţie de-a sa, pentru a arunca o lumină proastă asupra României. Trianonul funcţionează. Funcţionează spre marea glorie a Uniunii Europene. Iar noi vom rămâne întotdeauna oaia cea neagră.\nHaromszek, nr.5330 – 18.03.2008\nFestivitate de două zile la Baraolt / Într-un număr redus, la răscruce\nHecser Laszlo Sâmbătă, în piaţa de lângă biserica romano-catolică din Baraolt s-au adunat câteva sute de persoane. Aici a fost prezentat un program cultural, realizat de Liceul Szabo David din Baraolt, Scoala Generală Gaal Mozes, ansamblul de dansuri populare ‘Bazinul Baraolt’, corurile ‘Rozmaring’, ‘Zathureczky’ şi ‘Gyongyharmat’, artistul Nagy Kopeczky Kalman, majorete şi fanfara din localitate. După evoluţia acestora, a urmat cuvântarea primarului din Baraolt. In opinia lui Nagy Istvan, ziua de 15 martie din anul 1848 poate fi apreciată atât ca zi de naştere a tineretului sau a renaşterii conştiinţei naţionale, cât şi ca zi de naştere a Ungariei moderne. Keseru Sandor, profesor de istorie, a subliniat importanţa evenimentelor petrecute în 1848, care exercită o influenţă asupra prezentului. Profesorul Keseru a amintit de devotamentul secuilor dispuşi să-şi sacrifice viaţa.\nSi mai puţine persoane s-au adunat la monumentul de la Veczer. Aici au comemorat, în mod tradiţional, şi localnicii din Urmeniş. Krizbai Imre, preotul reformat din Baraolt, a menţionat că naţiunea are nevoie de patrioţi cinstiţi, care şi-au păstrat demnitatea. Cu ajutorul acestora pot fi contracarate manifestările prefăcuţilor, ale celor care ne induc în eroare în mod intenţionat. Preşedintele Consiliului Naţional Secuiesc (CNS) scaunul Brăduţ-Micloşoara, a accentuat în discursul său faptul că generaţia noastră trebuie să le aducă un omagiu eroilor căzuţi în lupta pentru libertate, luptă pe care avem obligaţia să o continuăm până la îndeplinirea obiectivelor propuse în vremurile de atunci, adică până la înfăptuirea autodeterminării. Preşedintele UDMR Baraolt, Szocs Mihaly, a menţionat că în 1848 a putut fi constatată o solidarizare a tuturor păturilor sociale în urmărirea unui scop comun, acestea fiind în stare să întreprindă demersuri în mod unitar în vederea realizării progresului naţiunii şi a vieţii independente.\nPreşedintele organizaţiei din Bazinul Baraolt a Uniunii Civice Maghiare (UCM), Hoffmann Istvan, a accentuat că lupta dusă pentru libertate, pentru o viaţă mai bună şi prosperarea naţiunii încă nu s-a sfârşit. In vederea realizării acestor obiective, trebuie să luptăm şi în prezent. Trebuie create toate posibilităţile necesare pentru ca tinerii să nu-şi părăsească pământul natal, ci să-şi clădească aici viitorul. Kadar Edit, reprezentantă a Ordinului Vitejilor, a afirmat următoarele: de-a lungul istoriei, secuii au trecut peste numeroase obstacole. Nimeni nu a reuşit să-i alunge. Secuimea dăinuie pe acest pământ. Benko Emoke, membră a comisiei permanente a CNS, a amintit de faptul că, în secolele trecute, comoara cea mai mare a secuimii a reprezentat-o dreptul la autodeterminare. Ca urmare, sarcina generaţiei de azi este să acţioneze şi să lupte după modelul tinerilor din 1848. Nagy Jozsef, a vorbit în numele Consiliului Judeţean. El a accentuat că nu trebuie să uităm de eroii din Bazinul Baraolt şi trebuie să le urmăm exemplul. Trebuie să ne solidarizăm şi noi în vederea îndeplinirii obiectivului comun, respectiv înfăptuirea autodeterminării.\nUnii din membrii delegaţiei din Urmeniş şi-au manifestat huiduind obiecţiile faţă de faptul că primarul lor a intrat în Partidul Civic Maghiar (PCM) iar cu ocazia manifestărilor comemorative a depus o coroană în numele acestui partid. Pe de altă parte, membrii organizaţiilor din Baraolt ale UCM şi a CNS l-au aplaudat pe edil.\nCotidianul: Haromszek, nr.5330 – 18.03.2008\nVor interveni în Parlamentul European şi în cel român / Să se pună capăt manifestărilor antimaghiare\nFarkas Reka In întreg Bazinul Carpatic se fac din nou simţite manifestări antimaghiare tot mai puternice şi trebuie să se ia măsuri foarte ferme împotriva lor -au subliniat ieri, în cadrul unei conferinţe de presă, europarlamentarul Sogor Csaba, Antal Arpad şi Tamas Sandor. Au considerat inacceptabil ceea ce s-a întâmplat la Cluj şi au atras atenţia asupra faptului că nu este vorba de un fenomen izolat. Antal Arpad a prezentat pagini web în care maghiarii sunt umiliţi şi pe care pot fi sesizate o serie de melodii, de inscripţii cu texte vulgare. Au reamintit de faptul că vineri, organizaţia extremistă Noua Dreaptă a împărţit şi prin Sfântu Gheorghe foi volante, respectiv de faptul că şi miercurea trecută fusese pusă la cale o provocare: la meciul de baschet, elevi ai Colegiului Mihai Viteazul au apărut cu pancarte pe care scria ‘Pământul secuiesc, pământ românesc’. ‘S-a reuşit preîntâmpinarea conflictului însă era clar că elevii nu s-au dus acolo de capul lor’ -a opinat Antal Arpad.\nAntal Arpad a afirmat că Noua Dreaptă este prezentă şi în oraşul nostru, anul trecut depunând oficial, de 1 decembrie, coroane la statuia lui Mihai Viteazul.\nTamas Sandor a apreciat drept periculos faptul că mulţi tratează cu superficialitate acţiunile Noi Drepte şi ale altor mişcări edificate pe ideologiile gărzii de fier.\n‘Stim că la un moment dat, şi parlamentul român va vota autonomia teritorială a Pământului Secuiesc. Nu azi, nu mâine, dar într-o zi va veni şi acest moment -asta dacă România vrea să rămână ţară europeană’ -a opinat Sogor Csaba.\nCei trei parlamentari au afirmat că vor face totul pentru a pune capăt manifestărilor antimaghiare din ce în ce mai puternice. Sogor Csaba va înainta o petiţie în Parlamentul European şi, atunci când va avea ocazia, va interpela. Antal şi Tamas vor atrage atenţia în parlamentul român: manifestările antimaghiare sunt mult mai periculoase pentru ţară decât revendicările autonomiste. In ceea ce priveşte paginile web, vor depune plângeri la poliţie şi la Consiliul Naţional pentru Combaterea Discriminării.\nCotidianul: Haromszek, nr.5329 – 17.03.2008\n15 martie în Bazinul Carpatic / Orban Viktor: ‘Să îndrăznim să fim oamenii viitorului’\nMTI / Mozes Laszlo Sâmbătă, marea adunare a Fidesz, prilejuită de ziua de 15 martie, a început prin intonarea Imnului şi a imnului secuiesc. La manifestare au participat zeci de mii de oameni. ‘Să îndrăznim să fim oamenii viitorului, să nu părăsim calea legalităţii şi a solidarităţii’ -i- a transmis publicului Orban Viktor, preşedintele Fidesz . El a vorbit şi de faptul că referendumul din 9 martie a arătat că Ungaria merită mai mult, un parlament şi un guvern demne de ea. Pe scenă, înainte să-şi înceapă discursul, preşedintele partidului a fost aplaudat minute în şir.\nIn comunicatul său referitor la manifestare, purtătorul de cuvânt al Fidesz a vorbit de sute de mii de participanţi, în timp ce, în opinia purtătorului de cuvânt al Poliţiei, în zona în care a avut loc adunarea generală încap cel mult 30 mii de oameni.\nLa comemorare a luat cuvântul Elmar Brok, europarlamentar german, care şi-a amintit că în 1988 -când a fost la Budapesta şi când nu credea nimeni că se va dărâma zidul berlinez, că se va termina cu comunismul- a stat de vorbă cu un student de 25 de ani. Acesta i-a spus: va sosi ceasul libertăţii, se va dărâma zidul, va dispărea sârma ghimpată. ‘Studentul era Orban Viktor’ – a spus el. Scriitoarea Jokai Anna a spus în mesajul ei că suntem cu toţii într-o criză morală care a început să domine şi restul lumii. Insă -a adăugat ea- lumea nu înseamnă profit, ci dragoste. Nu este de vânzare totul: nu este de vânzare cinstea, nu este de vânzare patria şi nu este de vânzare nici viitorul copiilor.\nOrban Viktor a arătat: cu ocazia festivităţilor dedicate zilei de 15 martie, în şcoli se oferă mereu citatul: ‘măreţul consiliu de guvernatori era palid şi tremura.’ El a adăugat că această propoziţie a devenit din nou o realitate. ‘Avem şi noi un măreţ consiliu de guvernatori, care este palid şi tremură. Palid şi tremurând, el instruieşte poporul, Curtea Constituţională, presa şi opoziţia’ -s-a exprimat el, adăugând: ‘palid şi tremurând se jigneşte reciproc, apoi îşi cere scuze, dar pe la spate se jigneşte din nou’. In opinia preşedintelui Fidesz, guvernatorii ar schimba mai degrabă poporul, deoarece sunt convinşi că poporul nu-i merită. ‘Este singurul lucru în care poate că au dreptate, poporul Ungariei nu asta merită, din 9 martie, ştim că Ungaria merită ceva mai bun. Intr-adevăr, poporul ungar merită un parlament şi un guvern demne de ea’ -a precizat el.\nIn opinia lui Orban, prin referendum, ‘ungurii au descoperit verdictul popular constituţional’, iar din 9 martie, ‘acesta este un brevet mondial. In timp ce la popoarele occidentale mai nerăbdătoare verdictul populare este unul violent şi trece de ordinea constituţională, ungurii sunt mai răbdători şi toleranţi’. ‘Noi ştim soluţia şi de aceea nu am intrat în capcana lor. Noi susţinem politica unităţii naţionale, a înţelegerii şi a solidarităţii’ -a spus liderul Fidesz, în opinia căruia, trebuie să se aibă grijă de ‘voinţa comună’, obţinută la referendum.\nIn opinia liderului de partid, alianţa istorică creeată în 9 martie ar putea fi temelia Ungariei viitorului. ‘Să îndrăznim să mergem mai departe pe acest drum, să îndrăznim să devenim mai mult decât de stânga şi de dreapta, adepţi ai unui partid sau altul, să îndrăznim să ne asumăm faptul că înainte de toate, noi suntem cu toţii maghiari.’ El a arătat că Ungaria va fi una de succes dacă oamenii viitorului vor fi mai puternici decât forţele trecutului. El a spus că oamenii viitorului sunt cei care duc înainte lumea. ‘Să ne credem ochilor, să citim de pe zidul mesajelor istoriei ceea ce au scris maghiarii paşoptişti pentru noi, prin cuvinte, fapte şi sânge: Să îndrăznim să fim oamenii viitorului’ -şi-a încheiat alocuţiunea Orban Viktor, luându-şi rămas bun cu sloganul său obişnuit: Hai, Ungaria! Hai, ungurii!\nNotă: materialul este însoţit de o imagine sub care este inserat următorul text: Pancartă cu inscripţiile ‘Pământ Secuiesc, Sfântu Gheorghe, Coşeni’, la marea adunare a FIDESZ.\nCotidianul: Haromszek, nr.5329 – 17.03.2008\n15 martie în Transilvania / Târgu Mureş / Două locaţii, o sărbătoare separată\n(MTI / Mediafax / Farkas Reka) Maghiarii din Târgu Mureş au sărbătorit separat. La manifestările centrale organizate de UDMR au participat aproximativ 5.000 de persoane, iar la comemorările organizate de Consiliul Naţional Secuiesc (CNS) s-au adunat 500 de persoane.\nPotrivit moralei evenimentelor petrecute în anii 1848-49, maghiarii nu pot fi privaţi de nimic. La Târgu Mureş şi în întreaga Transilvanie, se dovedeşte treptat că prin asuprire şi manifestări naţionaliste nu se poate realiza nimic. Nu au niciun rost intimidările pentru că oricum vom redobândi tot ce ne-a aparţinut -a accentuat Marko Bela, preşedintele uniunii, în cuvântarea rostită la monumentul ‘Martirilor Secui’. ‘Ceea ce nu am recuperat până în prezent, vom recupera de acum încolo. Nu vrem să devenim cetăţeni de rangul al doilea pe propriul nostru pământ natal! Si în prezent, în România trăiesc aproximativ un milion şi jumătate de maghiari, Transilvania e şi a noastră! Transilvania nu e exclusiv a românilor sau exclusiv a maghiarilor, Transilvania este patria noastră comună! Nimeni nu trebuie să uite de acest lucru!’ – a precizat Marko Bela, care a subliniat şi faptul că maghiarimea din Transilvania doreşte autonomie. ‘Noi vrem realizarea acestui obiectiv! Nu intenţionăm să distrugem ţara prin autonomie, ci urmărim dezvoltarea Transilvaniei, respectiv prosperarea Pământului Secuiesc’.\nMesajul cel mai semnificativ este următorul: numai persoanele capabile să realizeze progrese, comunităţile, respectiv naţiunile solidare şi prospere au un viitor – a afirmat ministrul Borbely Laszlo în cadrul festivităţilor. Izsak Balazs, preşedintele CNS, a subliniat la comemorările desfăşurate la statuia lui Petofi din Târgu Mureş, că lupta pentru drepturile colective ale secuilor este lipsită de violenţe. ‘CNS luptă pentru drepturile colective ale secuimii prin mijloace democratice. In acest domeniu, comunitatea secuilor dispune de tradiţie, având în vedere că secuii sunt apreciaţi ca un popor care apără drepturile’, a spus Izsak Balazs. In legătură cu mitingul antimaghiar iniţiat de Noua Dreaptă, preşedintele CNS a declarat: ‘e absurd şi iraţional mitingul organizat împotriva muzicii lui Bartok Bela, împotriva geometriei lui Bolyai sau împotriva poezilor lui Petofi Sandor’.\nCotidianul: Haromszek, nr.5329 – 17.03.2008\n15 martie în Transilvania / Odorheiu Secuiesc / Pământul Secuiesc are nevoie de autonomie\n(MTI / Mediafax / Farkas Reka) La festivităţile dedicate zilei de 15 martie, organizate în piaţa Marton Aron din Odorheiu Secuiesc, s-au adunat aproximativ 2.000 de persoane. In discursul său, preşedintele PCM şi primarul Odorheiului, Szasz Jeno, a subliniat că maghiarii de acum au nevoie de aceleaşi lucruri de care au avut nevoie şi cei care au trăit în 1848: de moralitate, identitate şi cinste. ‘In 1848, maghiarii visau să-şi redobândească libertatea şi statul de drept’ -a spus el, subliniind: în ultimii ani, locuitorii din Odorheiu Secuiesc au încercat să-şi realizeze visurile. ‘Pământul Secuiesc are nevoie de o formă administrativă proprie, iar aceasta este autonomia. Trebuie să încercăm să o obţinem prin metodele democraţiei europene. Odorheiu Secuiesc trimite acest mesaj şi celorlalte comunităţi transilvănene’ -a spus Szasz. La eveniment a participat Szajer Jozsef, conducătorul fracţiunii europarlamentare a Fidesz, care i-a salutat în numele Ungariei pe cei prezenţi, spunând totodată că se vorbeşte des despre secui şi nu numai în Ungaria ci şi în Parlamentul European. Au mai rostit discursuri în piaţa Marton Aron preotul reformat Hegyi Sandor şi preotul unitarian Rusz Domokos.\nCotidianul: Haromszek, nr.5329 – 17.03.2008\nAm sărbătorit memoria revoluţiei / La Covasna\nBodor Janos In seara zilei de sâmbătă, în piaţa centrală din Covasna s-au adunat aproximativ 500 de persoane, pentru a participa la festivităţile organizate cu ocazia împlinirii a 160 de ani de la revoluţia maghiară şi lupta pentru libertate de la 1848. La eveniment au participat edili ai oraşului, personalităţi ale vieţii publice, dr. Szesztay Adam -secretar II responsabil cu probleme privind maghiarii de peste hotare în cadrul Ambasadei Ungariei la Bucureşti- şi o delegaţie din partea oraşului înfrăţit Nagykanizsa. Si-au dat concursul trupa de elevi actori şi corul ‘Inimă curată’ de la Grupul Scolar Korosi Csoma Sandor, grupul de dansuri ‘La Fiesta’ al Clubului Elevilor, Echipa de Cercetaşi Havadtoy Sandor, Fanfara Reformată Ferencz Erno din Brateş. Au recitat actorul Debreczi Kalman şi actriţa Zorkoczy Zenobia.\nManifestarea din acest an nu s-a desfăşurat la orele prânzului ci seara, la lumina făcliilor şi a reflectoarelor. De organizarea în care UDMR nu a primit nici un rol s-au ocupat Tordai Cecilia -noua directoare a casei de cultură orăşeneşti- şi primarul Zsuffa Levente.\nComemorarea a pornit de la Grupul Scolar Korosi Csoma Sandor, odată cu marşul cu făclii al cercetaşilor şi elevilor. Programul festiv a fost prezentat pe scena amplasată în faţa cooperativei. Primul care li s-a adresat celor prezenţi a fost protopopul romano-catolic Kovacs Gabor. A urmat primarul Zsuffa Levente, apoi Ferencz Botond, preşedintele Consiliului Secuiesc scaunul Orbai, care a afirmat între altele: ‘Fluturând drapelul libertăţii, insistăm de peste 150 de ani asupra dobândirii drepturilor noastre. Guvernele au venit şi au plecat, graniţe de stat s-au modificat, însă problemele noastre nu s-au soluţionat aici, pe Pământul Secuiesc, în patria noastră mai strâmtă. Poate că poporul nostru secuiesc îşi trăieşte cea mai întunecată epocă din ultimii 100 de ani. Suntem nevoiţi să ne vindem bunurile care ne-au fost retrocedate în cei 18 ani. Renunţăm benevol, pentru bani, la ceea ce nu au putut să ne ia cu arma. Suntem tot mai indiferenţi faţă de trecutul nostru deşi am devenit mai înţelepţi, mai precauţi şi mai moderaţi decât înaintaşii noştri; orizonturile noastre s-au lărgit în decursul istoriei şi cu toate acestea, în fiecare zi de 15 martie simţim nevoia să luăm din versurile ‘Cântului naţional’ putere şi curaj. Lupta noastră pentru libertate nu se va putea încheia atâta timp cât semenii noştri se milogesc pe la uşi, pe la colţuri de stradă pentru îmbucătura de zi cu zi.’ Referindu-se la evenimentele istorice de acum 160 de ani, deputatul UDMR Antal Arpad a subliniat: Pe Pământul Secuiesc luptăm şi azi pentru recunoaşterea drepturilor noastre. In opinia deputatului, nu este pentru prima şi nici pentru ultima oară când se încearcă să ni se ia Pământul Secuiesc. ‘Pe lângă asimilare, ameninţă şi pericolul divizării, al fărâmiţării. Aş dori să vă aduc aminte de faptul că umbra conflictelor fraterne nu a dispărut niciodată de deasupra capetelor noastre. De-a lungul istoriei noastre, pornirile contradictorii au izbucnit iar şi iar şi nici în timpul revoluţiei de la 1848 nu a fost altfel. Renumita dispută Szechenyi-Kossuth este cea mai cunoscută dovadă. In timp ce Szechenyi vedea propăşirea naţiunii în dezvoltarea economiei, în bunăstare, Kossuth era preocupat de soluţionarea drepturilor politice ale naţiunii. Ei nu erau adversari în obiectivele pe care le urmăreau ci se diferenţiau în privinţa metodelor şi a drumului ales în vederea atingerii obiectivelor’ -a arătat deputatul. In discursul său festiv, primarul localităţii Odorheiu Secuiesc şi preşedintele organziaţiei naţionale a PCM, Szasz Jeno, a arătat: ‘Orice lucru real se naşte dintr-un vis. Aşa a fost în urmă cu 160 de ani şi aşa este şi azi. Visul paşoptist al maghiarilor se referea la egalitate în faţa legii, stat de drept, respect naţional de sine şi independenţă. Maghiarii paşoptişti ştiau că libertatea alegerii în sine eliberează. Si au ales. Revoluţia lor înăbuşită în sânge a învins pentru că a fost revoluţia majorităţii morale. Maghiarii din 2008 trebuie să ştie că democraţia are nevoie de acelaşi lucru ca şi revoluţia: de majoritate morală. Revoluţia fără majoritate morală este un puci. Democraţia fără majoritate morală este o dictatură.’ Preşedintele PCM a vorbit cu recunoştinţă despre cetăţenii Covasnei şi ai scaunului Orbai, cei care ‘în anii care au trecut au demonstrat nu numai în zilele de sărbătoare ci şi în cele obişnuite şi nu numai cu vorba ci şi cu fapta că înţeleg şi simt mesajul maghiarilor revoluţionari paşoptişti şi în timpul democraţiei celui de-al treilea mileniu. In ultima perioadă, cetăţenii scaunului Orbai au contribuit în mod însemnat la crearea majorităţii morale indispensabile libertăţii alegerii şi în democraţie. In timp ce în lumea noastră maghiară transilvăneană, samavolnicia publică şi politică s-a concentrat iar în rândul oamenilor a apărut din nou teama, în timp ce am fost îndemnaţi să păşim prin politica paşilor mici pe calea uitării de sine, oraşul Covasna a făcut paşi fermi pe calea anevoioasă a creării libertăţii alegerii şi majorităţii morale. Li se cuvin mulţumiri tuturor oamenilor din Covasna. In acelaşi timp, prin crezul comunităţii maghiare cu aceeaşi soartă din Bazinul Carpatic, le transmitem maghiarilor budapestani reduşi la tăcere prin minciuni şi înconjuraţi de cordoane, să-şi creeze şi ei cât mai repede libertatea alegerii.’ A rostit un discurs festiv şi Karoly Attila -reprezentantul autoguvernării oraşului înfrăţit Nagykanizsa, iar Ambrus Andor -elev la Grupul Scolar Korosi Csoma Sandor, şi-a lecturat discursul premiat la concursul de debate. După gândurile de final rostite de preotul reformat Bukovinszky Cs.Miklos, participanţii au intonat imnurile noastre, după care partidele politice, organizaţiile civile şi instituţiile au depus coroane la monumentul paşoptist din cimitirul reformat.\nCotidianul: Haromszek, nr.5329 – 17.03.2008\nAm sărbătorit memoria revoluţiei / La Târgu Secuiesc\nIochom Istvan In ziua celei mai semnificative sărbători a naţiunii noastre, ziua comemorării a 160 de ani de la revoluţia maghiară şi lupta pentru libertate din 1848-49, înainte de începerea festivităţilor organizate în centrul oraşului breslelor, preşcolarii şi şcolarii au depus coroane la mormântul lui Turoczi Mozes, la placheta comemorativă Szacsvay, amplasată pe zidul Căminului pentru Preşcolari, la mausoleul-Molnar Jozsias, la monumentul dedicat eroilor căzuţi în revoluţia şi lupta pentru libertate din 1848-49, respectiv celor pieriţi în primul şi al doilea război mondial, la statuia lui Kossuth, a lui Bem, la basorelieful lui Petofi, la şcoala Petofi şi la monumentul funerar, respectiv statuia lui Turoczi.\nDe la ora 10:30 a avut loc defilarea, în Piaţa Gabor Aron, a elevilor din cele trei şcoli generale, respectiv cinci licee din oraş. In rândurile elevilor din Târgu Secuiesc s-au aflat şi delegaţi ai şcolilor înfrăţite din Gyongyos şi Debrecen. La manifestările organizate la Târgu Secuiesc au sosit şi delegaţi din localităţile ungare înfrăţite cu oraşul breslelor. In Piaţa Gabor Aron s-au adunat aproximativ 3.000-4.000 de persoane. De la ora 11:00, în Piaţa Gabor Aron au defilat trupele păstrătoare de tradiţii din Ghelinţa şi Belin ale batalioanelor I şi II Infanterie ale fostului regiment 15 de grăniceri secui, o echipă din cadrul Asociaţiei Păstrătoare de Tradiţii ale Batalionului III de Honvezi din Szeged, membri ai Echipei Haiducilor lui Sobri Joska de dincolo de Dunăre, precum şi tradiţionalii călăreţi şi căruţaşi din localităţile din Trei Scaune. Festivitatea din centrul oraşului a demarat la ora 12:00 . Elevii Gimnaziului Berze Nagy Janos din localitatea ungară Gyongyos au intonat cântecul intitulat ‘Prima picătură de sânge pe pietriş’. Prima cuvântare a fost rostită de primarul din Târgu Secuiesc, Torok Sandor, care a subliniat următoarele: ‘revoluţionarii din 1848 s-au gândit atât la familiile lor, la copii şi la nepoţi, cât şi la noi, respectiv la urmaşii noştri. Revoluţionarii maghiari nu au cedat în faţa superiorităţii numerice, nu au ţinut cont de zvonurile nefaste, i-au dispreţuit pe cei laşi şi şi-au urmat drumul cu mare curaj.’ Edilul oraşului l-a salutat pe Szesztay Adam, diplomat al Ambasadei Ungariei la Bucureşti, respectiv pe Szakolczay Lajos, critic literar şi de artă, pe delegaţii sosiţi din localităţile ungare înfrăţite Mezohegyes, Mezokovesd, Paks, Szentendre, Hatvan, Gyongyos şi Nagyatad, precum şi pe toţi cei care s-au adunat să sărbătorească. Szakolczay Lajos a subliniat următoarele: ‘Deşi cunoaştem sfârşitul tragic, ziua de 15 martie 1848 nu trebuie comemorată din umbra spânzurătorilor de la Arad, ci analizând valoarea libertăţii a cărei memorie e încă vie, adică valoarea primăverii care străluceşte şi în prezent. Ce a reprezentat această valoare? Numeroşi tineri, în frunte cu Petofi, Jokai Mor şi Vasvari Pal, au invadat străzile din Pesta. Răsună şi azi vocea sfintei libertăţi. Această voce, care se aude până aici, chiar ne sperie. Am avut valori deosebite. Vă dau numai un exemplu: personalitatea neştirbită a lui Bem. Exemplul lui Bem trebuie urmat şi în prezent. In cazul în care, astăzi, am formula 12 puncte, cum au făcut şi înaintaşii noştri, probabil ar fi suficient să repetăm un singur cuvânt: primăvară, primăvară şi primăvară. Esenţa acestuia cuprinde totul: agerimea, păstrarea indentităţii şi a adevărurilor noastre, respectiv prosperarea. ‘\nNagy Babos Rebeka, elevă la Liceul Nagy Mozes, a recitat o poezie, după care Roth Balazsi Hunor a dat citire mesajului premierului Călin Popescu Tăriceanu, apreciat de aplauzele mulţimii. A urmat programul artistic prezentat de Corul de cameră ‘Cantus’ dirijat de Forika Balazs. Anul acesta nu a fost transmis un mesaj din partea premierului ungar Gyurcsany Ferenc. A luat cuvântul şi Iochom Zsolt, elev al Colegiului Reformat: ‘ Cei căzuţi pe câmpul de luptă, respectiv cei condamnaţi la moarte şi-au scris numele, cu sângele lor, în istoria noastră. Aceştia şi-au sacrificat viaţa pentru naţiune. Mesajul din 1848 sună astfel: în morală nu există compromis.’\nDeputatul Tamas Sandor a sublnita în cuvântarea sa : ‘Comemorarea de azi e dedicată şi acelor femei, mame care au crescut fii curajoşi pentru naţiunea noastră, care au luptat pentru libertate, au crescut bărbaţi precum Gabor Aron, Turoczi Mozes, Gal Sandor . Vreau să le felicit pe acele femei, care, şi în prezent, sunt alături de noi ‘.\nManifestările festive din centrul oraşului s-au încheiat cu rugăciunile rostite de Varga Bela, arhidiacon al bisericii romano-catolice din Scaunul Kezdi-Orbai şi de Szocs Laszlo, protopop reformat din Scaunul Kezdi-Orbai, respectiv cu intonarea imnului maghiar şi a celui secuiesc şi cu depuneri de coroane. Seara, la Vigado, elevii din Liceul Nagy Mozes, împreună cu elevii Gimnaziului Berze Nagy Janos din localitatea Gyongyos, au comemorat revoluţia şi lupta pentru libertate din 1848-49 cu un program de gală.\nComparativ cu anii precedenţi, în Târgu Secuiesc au fost mobilizaţi mai mulţi poliţişti şi jandarmi, au fost prezenţi şi ‘supraveghetori’ civili. A participat la manifestările din centrul oraşului şi un ofiţer superior sosit din capitală. Acesta a putut constata că nu a fost proclamată Republica Secuiască, nu a fost tulburată liniştea oraşului. Secuii au aniversat cu fruntea sus, cu demnitate cea mai mare sărbătoare a naţiunii noastre.\nSf. Gheorghe, 19.03.2008\n","date":"11-04-2008","img":"","permalink":"https://axaneamului.ro/posts/magazine/axa-i/9/traduceri-din-presa-de-limba-maghiara-din-romania/","series":["AXA ANUL I"],"tags":null,"title":"Traduceri din presa de limbă maghiară din România"},{"author":"Cola Nicea","categories":null,"content":"SAU DESPRE ISTORICUL FORMĂRII CETELOR DE LUPTĂTORI ROMÂNI PENTRU EMANCIPAREA POLITICĂ A ROMÂNIMII DIN MACEDONIA partea I Pentru reprimarea insurecţiei din Macedonia (1902-1903), cu toate că aproape toţi bărbaţii au fost arestaţi, bulgari şi români care au luptat pentru autonomia Macedoniei, s-au format mai multe cete de luptători care se răfuiau cu armatele imperiale turceşti. De exemplu, Mitra Vlahul, din regiunea Castoriei, a continuat lupta până în anul 1906, când a fost omorât în satul Dumbeni.\nGuvernul turc, spre a se justifica faţă de opinia publică internaţională că răspun­de­rea o au creştinii care se războiesc între ei pe considerente naţionale, a convenit cu guver­nul grec spre a trimite bande greceşti, cu scopul de a distruge cetele bulgaro-române care acţionau în comun pentru înfăptuirea autonomiei Macedoniei.\nÎn anul 1903, bande greceşti, numite antarţi, formate pe teritoriul statului grec şi coman­date de ofiţeri din armata regulată greacă, trecând graniţa cu consimţământul autorită­ţilor turceşti, au început să atace satele bulgăreşti şi româneşti care nu nutreau sentimente greceşti şi se împotriveau înfăptuirii acelei Megali Ideea, adică de reconsti­tuire a Imperiului bizantin.\nCăpeteniile antarţilor greci au început să ameninţe prin scrisori pe fruntaşii români adepţi ai şcolii româneşti, aducându-le aminte că vor fi exterminaţi cu toată populaţia dacă nu închid şcolile româneşti.\nCe e drept, cea mai mare parte a populaţiei româneşti a refuzat să capituleze. Din nefericire, însă, au fost şi sate care dintru început au respins şcoala românească. Aceştia au fost aşa-zişii grecomani. Cauze de ordin politic au dus la crearea sentimentelor pro-greceşti. Imperiul turc era deja un mare bolnav. Un colos cu picioare de lut. Prin convieţuirea lor multiseculară cu grecii, prin contribuţia românilor ca armatoli împotriva ocupanţilor turci, la răscoalele din 1770 şi 1821, cei mai mari căpitani de haiduci fiind români, apoi vecinătatea imediată a Greciei, sprijinul de care se bucura Grecia în apus, admi­raţia apusului pentru cultura greacă veche, duseseră la convingerea că Grecia ar putea deveni moştenitoarea teritoriilor turceşti din Balcani. Aşadar, se crea convingerea că sub un imperiu bizantin restituit, interesele românilor ar fi fost pe deplin satisfăcute (interese de ordin economic, nu şi naţional. Grecomanii aveau o conştiinţă etnică, ci nu şi naţională.)\nRomânii credincioşi ideii naţionale au început să riposteze împotriva acestor atacuri, organizându-se, la rândul lor, în cete de armatoli.\nIată primii dintre cei care au dat riposta cuvenită. Mihali Handuri din satul Livezi şi Hali Joga din satul Gramaticova, urmaţi de alţi tineri, au început să atace bandele greceşti în regiunea Vodena-Veria. Armatolii Muşa Darlaiani şi Iani Ceara din Veria s-au unit cu Mihali Handuri, Hali Joga şi Cola Macri. Aceste cete acţionau independent şi în înţelegere cu cetele bulgăreşti. Ideea naţională cuprinsese puternic şi pe bulgari. Satele bulgăreşti erau bine organizate; ele furnizau luptători, armament, alimente. În schimb, satele româneşti nu erau deloc organizate. Armatolii români trăiau din capturi şi ajutaţi din când în când de populaţia românească locală. Aceasta era situaţia până la venirea lui Gheorghe Mucitani, zis şi Casapu, în toamna anului 1906.\nÎn scopul organizării satelor româneşti, s-au alcătuit două comitete, unul la Bucureşti sub conducerea lui Alex Coşca şi Sterie Milioru (comitetul era compus din şapte membri), şi alta la Sofia sub conducerea lui Gheorghe Mucitani ajutat de Gachi Todu, Nachi Cişma, Unciu Dimaşi, toţi din satul Gopeşi, şi Costa Dabija şi Tachi al Dimcei din Cruşova.\nCum Gheorghe Mucitani era un vechi luptător în comitetul revoluţionar pentru autonomia Macedoniei, s-a hotărât împărţirea pe districte unde trebuie să acţioneze armatolii. Fiecare district era condus de un voievod. Cetele româneşti au cerut libera trecere prin satele bulgăreşti, folosindu-se de canalul creat spre a ajunge la locul unde trebuiau să acţioneze. Astfel, Coşca şi Milioru au trecut în Pind, având totodată şi sarci­na de a acţiona şi în Grecia. Mucitani în Meglenia, Veria, Vodena, unde s-au unit cu celelalte cete de armatoli. El a fost recunoscut ca voievodul regiunilor respective la întrunirea de constituire, în iarna anului 1906, în Balta Ianiţa. Acestuia i s-a alăturat şi Cola Nicea, din satul Selia, Ianacula Pendifunda, tot din Selia, Mita Zdru din Cândrova şi Chicea Roşu din Gramaticova. Mai târziu au venit Toli Mocanu şi Iorgula Cutova.\nIată numele cetnicilor din grupa lui Mucitani:\nMihali Handuri, Hali Joga, Muşa Darlaiani, Iani Ceara, Hrista Ciomu, Cola Macri, Gachi Todu, Nachi Cuşma, Unciu Dimaşi, Costa Dabija, Gachi al Dimcei şi Iani Vuloagă din Perivoli. Ceata era alcătuită din 19 oameni.\nLupta de la Condusula Între oraşul Neaguşte şi oraşul Veria (antica, apostolica Bereia), se află localitatea Condusula. Aici îşi păşuna oile şi caprele celnicul român Dinu Bajdechi din Vodena. Comitetul grecesc l-a somat să-şi retragă copiii de la şcoala română (Dinu Bajdechi era preşedintele comunităţii româneşti din oraşul Vodena). El nu s-a supus ameninţărilor căpitanului antarţilor greci, Costas Acritas. Noi am înarmat păstorii şi am mai angajat doi paznici, pe Cola Ghizari şi Lambri Celea, am mai înştiinţat şi ceata lui Handuri să ocupe poziţie înspre munte pentru acoperire la o eventuală retragere. După câteva zile, o ceată de circa 30 de antarţi greci atacă turmele lui Bajdechi. Păstorii se opun. Ei sunt ajutaţi şi de ceata lui Handuri. La auzul împuşcăturilor, o patrulă de soldaţi turci a alergat la faţa locului. Grecii s-au văzut împresuraţi din două părţi. Pe de o parte păstorii cu ceata lui Handuri, pe de altă parte turcii. Încăierarea a durat cam vreo trei ore, au fost împuşcaţi 13 greci, câţiva făcuţi prizonieri. Handuri s-a retras spre munte fără a fi obser­vat de turci. (Armata turcă acţiona împotriva tuturor insurgenţilor pentru pacificarea regiunii.)\nTot în vara anului 1904, o ceată grecească condusă de ofiţerii Savas şi Theodosis au omorât doi aromâni, pe Celea şi pe Tugearu, şi tot ameninţau pe cei din satul Gramaticova, că dacă nu vor închide şcoala românească, vor da foc satului. Românii au dat de veste cetei lui Handuri şi Joga, ca să vină spre Gramaticova. Aici, în apropiere de ruinele unui fost sat, Dârjilova, ceata românească a ocupat loc lângă o fântână. Grecii au poposit şi ei la fântână, fără să bănuiască însă de prezenţa românilor. Românii deschid foc. Grecii răspund, ocupând poziţie după trunchiurile copacilor. Grecii erau înarmaţi cu arme Gras cu cartuşe cu praf negru care scoate fum. Românii aveau arme Manlicher cu gloanţe de oţel, care nu scoteau fum şi perforau copacii. Neputând rezista, grecii o iau la fugă, lăsând pe teren nouă morţi.\nMult timp după aceea n-a mai călcat picior de antart pe lângă satul Gramaticova.\nLupta de la Catraniţa Catraniţa este un sat bulgăresc, locuit în bună parte şi de turci. Bulgarii de aici erau grecomani, precum şi o bună parte din oraşul Vodena (antica Edessa). Organizaţia bulgărească a căutat să facă şi aici un nucleu revoluţionar. Acest sat, aşezat pe lacul Ostrov, nu are legătură cu alte sate bulgăreşti. Deci comitetului revoluţionar bulgar îi tre­buia un cap de pod. Capul de pod îl constituia satul românesc Gramaticova. Ceata lui Colimani, compusă din cincisprezece cetnici, plus Mihali Handuri cu alţi trei cetnici s-au dus la Catraniţa, iar adepţii comitetului local i-au găzduit la patru case diferite. Au început consultările, apoi a fost chemat şi primarul satului. Primarul nu a consimţit să intre în organizaţie, dimpotrivă, i-a denunţat la comandamentul militar turc. Casele au fost blocate de armata turcă. Lupta a început. Ceata lui Mihali Handuri a izbutit să iasă din blocadă şi, trecând din casă în casă, a ajuns până la casa primarului. Aici ei au arestat pe fiul şi pe fata primarului, iar pe nevasta acestuia au trimis-o să spună soţului ei că, dacă nu izbuteşte să-i determine pe turci să se retragă, armatolii români şi comitagiii bulgari îi vor masacra familia. Primarul, văzându-şi familia în pericol, a derutat armata turcă, îndreptând-o spre lac, în altă direcţie, n-a divulgat nimic şi, întrucât era pe înnoptate, ceata lui Handuri împreună cu Iani Ceara, Hristu Ciomu şi Cola Macri, împreună cu fata şi fiul primarului au ieşit din sat spre pădure, care era aproape de tot, au eliberat pe ostatici şi au plecat spre Gramaticova. Ceata lui Colimani s-a bătut cu armata turcă vreo două ceasuri şi, pentru că se înnoptase, a plecat din sat, lăsând pe locul de luptă morţi dintre tovarăşii lui.\nLupta de la Jerven La o consfătuire a cetelor bulgăreşti din sectorul Florina şi Vodena, care a avut loc la Jerven, un sat bulgăresc din apropierea satului românesc Paticina, a luat parte şi ceata lui Handuri şi a lui Hali Joga. Luptătorii fiind trădaţi, satul a fost înconjurat de armata turcă, care era destul de numeroasă. Cetnicii, încercând să iasă din sat, au dat peste armată. Gornistul turc a dat semnalul pentru atac. Prima victimă a fost gornistul turc. Lupta a fost crâncenă. Au căzut morţi din ambele părţi. Nu îmi amintesc numărul celor căzuţi. Aici a fost rănit grav Miha Zugravu. Dus în cârcă de tovarăşii lui, a fost transportat la Bitolia, unde a fost tratat până la vindecare. Cele două cete, a lui Handuri şi Muşa Darlaiani, s-au mai războit când cu turcii, când cu grecii, până la venirea lui Mucitani, în iarna anului 1906, după care s-au retras spre iernare în Balta Ianiţa. În munţi nu mai aveau ce căuta. În timpul iernii munţii se depopulau. Fărcările împreună cu turmele coborau la şes pentru iernat. Tot aici, în Balta Ianiţa, se retrăgeau şi cetele bulgăreşti. Înşişi grecii iernau tot aici. Balta devenea un adevărat peisaj etnic. Un câmp de vânătoare de oameni, de curse şi ambuscade. Oamenii se adăposteau în colibe. Efectivul cetelor bulgăreşti era de circa două sute de oameni. Ceata românească avea vreo douăzeci de luptători. Numărul antarţilor greci, de asemenea, se ridica la circa două sute.\nTrebuie să remarcăm totuşi că în cetele bulgăreşti erau mulţi români, mai ales de prin regiunea Megleniei. Bunăoară, ceata voievodului bulgar Apostol era alcătuită, în proporţie de 20%, din români. Cetele staţionau în Balta începând din noiembrie până în aprilie, când apele începeau să se retragă.\nColibele erau făcute din stuf, înconjurate cu un gard lat de peste un metru de pământ bătut, pentru a nu fi perforat de gloanţe. Colibele bulgăreşti erau aşezate înspre oraşul Ianiţa, aproape de satele bulgăreşti de unde se aprovizionau. Coliba românilor era înspre oraşul Veria, o citadelă a românismului din Balcani, patria mai multor oameni de vază din cultura românească. În apropierea noastră era satul Licovişte. De la noi încolo începeau colibele greceşti, situate între satul Trahovişte şi râul Carasmac (anticul Aliakmon). Armata turcă ţinea sub încercuire taberele, însă numai cele bulgăreşti şi cea românească. Tabăra grecească nu era asediată. Grecii ieşeau şi intrau slobozi în tabără. Înţelegerea tacită între guvernul grec şi cel turc era, prin urmare, evidentă.\nTurcii erau cazaţi în corturi. Ei au încercat să ne atace, însă potecile erau pline cu apă, nu se putea merge pe bărci, ci numai pe buşteni, câte unul sau doi oameni. Când se apropiau de noi, noi îi împuşcam. Mai târziu, apa îi scotea morţi la mal. În afară de aceasta, potecile erau foarte zigzagate, încât era greu să fim descoperiţi, iar din loc în loc stăteau oameni la pândă.\nTurcii au postat tunuri la marginea bălţii, aproape de satul Iancişte. Au instalat şi un observator, noi însă, spre a-i induce în eroare, arboram albituri pe nişte sălcii, departe de noi, astfel încât artileria turcă trăgea toată ziua în gol. A doua zi deplasam albiturile pe alte locuri, spre a-i face să creadă că ne-am schimbat bârlogul. După fiecare bombar­da­ment încercau să pătrundă, însă erau respinşi totdeauna cu pierderi pentru ei. Conco­mi­tent cu turcii ne atacau şi antarţii greci. Într-un timp, grecii au incendiat satele bulgăreşti Ţarvori şi Gufalova. Drept represalii, noi am incendiat satele greceşti Nisia şi Trahovista. Prin agenţii noştri, noi ştiam poziţia colibelor greceşti. La rândul lor, şi ei cunoşteau poziţia noastră. Uneori ajungeam atât de aproape, încât ne înjuram reciproc. Grecii aveau arme Gras, ale căror gloanţe nu răzbeau prin stufărişul des. Dimpotrivă, armele noastre Manlicher perforau tot ce întâlneau. Cetnicii bulgari aveau comandant pe voie­vodul Apostol, românii pe Gheorghe Mucitani, grecii pe Tellos Agras. În luna apri­lie, apele retrăgându-se, ne-am retras în munţii româneşti. Grecii şi bulgarii au făcut la fel.\nÎn primăvara anului 1907, comitetul revoluţionar grec a ţinut o consfătuire în casele doctorului Pericardis din Neaguşte (soţia acestuia, Maruşa Hagicu, româncă de origine, era sora lui Dimitruli Hagicu, asasinat de antarţii greci la moşia sa din satul Grijali).\nLa consfătuire s-a luat hotărârea de a incendia satul românesc Gramaticova, dar nu au reuşit. Satul întreg, bărbaţi şi femei, înarmaţi cu arme şi grenade, conduşi de bravul învăţător de limba română, Gheorghe Celea, au făcut zid. Cu un an mai înainte au încercat să incendieze satul Patecina. La fel s-a întâmplat şi aici. Conduşi de Hrista Papanicola, românii, bărbaţi şi femei, au respins pe antarţi.\nTotuşi, ei au reuşit să distrugă satul românesc Selia de Sus, iar aceasta din cauza neunirii românilor, unde o bună parte erau grecomani, în frunte cu celnicul lor, Hrista Vasile, zis Sârbu.\nCât priveşte Gramaticova, antarţii au trimis în mai multe rânduri scrisori de ameninţare către celnicul Sterie Cuşa, şeful comunităţii române, somându-l că, dacă nu va fi izgonit învăţătorul Gheorghe Celea, praf şi pulbere se va alege de satul lor. Scrisoarea era semnată nu de Tellos Agras, ci chiar de Kostas Akritas, comandantul suprem al forţelor de antarţi din toată Turcia. Antarţii aveau nevoie de satele româneşti Gramaticova, Cândrova şi Patecina, situate într-o regiune masiv bulgărească, pentru ca de aici să purceadă la atacarea satelor bulgăreşti şi, mai ales, să poată stabili legătura directă cu bandele de antarţi care acţionau în regiunea Morihova.\nNordul Macedoniei, cât şi centrul, fiind puternic locuit de bulgari, pentru a ajunge aici, antarţii se foloseau [de satele] româneşti Samarina, Blaţa, Neveasta, Clisura, Târnova, Negovani, Belcameni, Magarova şi Nijopole. În aceste sate, din nenorocire, o parte din populaţia românească era grecomană, supusă, prin urmare, mitropolitului grec al Paflagoniei, cu arhiepiscopia în oraşul Bitolia, de a cărui autoritate morală şi spirituală ascultau toţi adepţii aşa-zisei Megali Ideea.\nNoi ştiam planurile grecilor. Cu câteva zile înainte am interceptat o scrisoare de la un curier al lor, adresată unui fruntaş bulgar grecoman din satul Oşlen, anume Boiciu, în care scria: „Să ne aşteptaţi după câteva zile (am uitat locul în care se preciza), căci vom veni, o ceată în satul vostru, iar alta la Mănăstirea Papandi, şi de acolo vom merge spre o direcţie necunoscută.” Noi ştiam această direcţie necunoscută: satul Gramaticova. Dar Gramaticova era bine înarmată, având în fruntea ei pe învăţătorul Gheorghe Celea şi pe armatolul neînfricat Adam Gulea.\nGramaticova era centrul unde se întâlneau cetele române-bulgare. Aici se luau iniţiativele, iar cuvântul hotărâtor îl avea învăţătorul Gheorghe Celea.\nCum noi cunoşteam ţinta antarţilor, după scrisoarea interceptată, am înarmat vreo 15 păstori la pândă. În aceste locuri pădurea era foarte deasă, alcătuită din nişte arbuşti numiţi de localnici pixari (mirt, în greaca veche). Ne-am hotărât să-i atacăm prin surprindere spre a-i deruta. Observatorii noştri ne-au înştiinţat că cinci oameni merg pe cărare înspre noi. Noi ne-am aşteptat să fie mulţi, de aceea ne şi pregătiserăm ca atare. Ne-am instalat în aşa fel, încât atunci când vor fi aproape de noi să-i somăm în turceşte, adică ordonându-le: „Teslim, gheaur!” (Predaţi-vă, ghiauri!). Handuri era îmbrăcat în uniformă de soldat turc. El cunoştea bine limba turcă, iar noi, ceilalţi, vorbeam şi greceşte. Noi ştiam că grecii nu se opun armatei turceşti. Turcii îi atacau pe greci spre a demonstra opiniei publice mondiale că nu părtinesc cu ei, însă, după ce îi ţineau câtva timp prizonieri, erau puşi în libertate. Iată un exemplu. Un detaşament de aproape şaptezeci de antarţi, conduşi de Iorgachi, căpitan în armata regulată greacă, s-au predat la numai câţiva soldaţi turci, în satul Petrova de lângă Salonic, numai la simpla somaţie a turcilor. Prinşi, ei au fost depuşi la închisoarea Edikule din Salonic, apoi condamnaţi la numai trei luni închisoare. Iată dovada elocventă a înţelegerii tacite între guvernul grec şi turc.\nŢin să menţionez că acest Iorgachi era român de origine. La început era adeptul ideii de autonomie a Macedoniei, prin urmare a luptat în cadrul unei cete bulgăreşti, apoi, ducându-se în Grecia, a trădat cauza şi s-a pus în fruntea unui detaşament de antarţi.\nTot aşa, o altă bandă de antarţi, condusă de Ianis Avghros, român renegat, de fel din oraşul Tricala (teritoriul statului grec), s-a predat la o patrulă de soldaţi turci, în Meglenia, între satele româneşti Oşani şi Luminiţa.\nLa somaţia de „Teslim gheaur!” rostită de Handuri, antarţii nici n-au mişcat măcar. Ştiind că au de-a face cu soldaţi turci, nişte quasi aliaţi, unul dintre antarţi a strigat: „Suntem greci, nu suntem bulgari, nici români.” Fără a pierde o clipă, noi i-am înhăţat şi i-am dezarmat îndată. Grecii şi-au dat seama că au căzut într-o cursă. Prima grijă a fost să-i identificăm, după ce i-am izolat unul de altul. Cu toţii erau cinci. Spre surprinderea noastră, am aflat că unul din ei era Tellos Agras, comandantul forţelor de antarţi din regiune. La auzul acestui nume am rămas nedumeriţi. Noi ştiam că scrisorile de ameninţare trimise la români erau semnate de Kostas Akritas, pe adevăratul său nume Mazarakis, colonel în armata greacă, iar mai târziu ministru de război în cabinetul Venizelos. Ni s-a spus atunci că Akritas a plecat în Grecia pentru recrutarea de antarţi, iar comanda fusese remisă lui Agras, locţiitorul lui. Ceilalţi se numeau Doni Minga, după spusele lui revizor şcolar, Safiros Longos, Tollios şi Gheorghios Tollios, adică tatăl şi fiul, doi briganzi de meserie, care, cu câţiva ani în urmă au sechestrat pe un mare bogătaş din Neaguşte şi a fost răscumpărat cu o mare sumă de bani. Ei ne-au spus că nu sunt antarţi, ci plătiţi numai spre a le servi drept călăuze.\nÎn ce priveşte pe Safiros Longos, ştiam că el era fiul unui mare industriaş din Neaguşte, proprietarul unei mari fabrici de torcătorie şi ţesături. El ne-a spus că a fost luat de către antarţi spre a-l prezenta românilor, demonstrându-le că oamenii bogaţi sunt anti autonomişti. Am aflat cu acest prilej că Safiros Longos era român. Părinţii lui vorbeau încă româneşte, însă el a umblat pe la şcoli înalte greceşti, aproape că a uitat limba natală. Suspinând, ne-a declarat că dacă îi vom da drumul ne va fi de mare folos, dimpotrivă, dacă îl omorâm nu avem nimic de câştigat. Şi s-a ţinut de cuvânt. De multe ori prin oamenii noştri ne-a informat despre deplasările antarţilor. Ne-a pus în gardă despre o consfătuire care a avut loc în oraşul Veria, la care a participat şi mitropolitul respectiv, unde s-a luat hotărârea de a se distruge satul românesc Doliani. Întrebat Mingas, dacă este revizor şcolar, ce caută cu antarţii, ne-a declarat că s-a pus la dispoziţia cauzei pan-elenismului, că vrea să convingă pe români şi pe bulgari, aceşti greci vlahofoni şi bulgarofoni, hondrochefali (capete groase), că autonomia Macedoniei este o aberaţie, şi că reînfăptuirea, reconstituirea vechiului Imperiu bizantin sub tutela bisericii din Constantinopole şi luminaţi de minunata cultură greacă antică, va pacifica Balcanul. Ne-am dat seama imediat cât de şovini erau grecii şi ce soartă aştepta numeroasele popoare din Balcani, adică grecizarea totală. Doni Minga nu era grec, ci bulgar din Neaguşte cu sentimente greceşti. Interogarea lui am făcut-o în limba bulgară.\nA rămas de anchetat principalul acuzat, Telos Agras, comandantul forţelor de antarţi. Nu îmi amintesc data când a fost capturată banda, însă aceasta n-are importanţă, când căutând lupul, lupul este în cuşcă. Capturarea s-a făcut pe muntele Perişori, între Vodena şi Neaguşte.\nGheorghe Mucitani nu ştia greceşte. El era din Cruşova, din Macedonia de nord, unde nu sunt greci, şi nu umblase la şcoala greacă. Mihali Handuri făcea pe interpretul. Întrebările le punea Gheorghe Mucitani:\n– Cum te cheamă? Care îţi este numele adevărat? (Noi ştiam numele lui adevărat, ni-l spusese Safiros Longos).\n– Mă numesc Kostas Agapinos. Pseudonimul mi l-am luat când am devenit comandantul forţelor de antarţi.\n– Ce înseamnă Telos Agras?\n– Telos înseamnă cel perfect, desăvârşit, dar mai înseamnă şi cel de la distanţă, din depărtare, care nu este printre noi. Agras înseamnă cel sălbatic, cel fioros, cel de neîmblânzit.\n– De unde sunteţi originar?\n– De loc sunt din Creta. Am absolvit şcoala militară din Atena, iar în armata greacă am gradul de lohagos (căpitan).\n– Cu ce scop ai venit în Macedonia şi cine te-a angajat?\n– Silogul Panhelenic din Atena se ocupă cu formarea bandelor de antarţi, luptătorii pentru elenizarea populaţiei macedonene. Ca ofiţer, am dorit să fac parte din această societate şi m-am înrolat ca voluntar.\n– Acţiunea Silogului priveşte numai grecizarea, nu şi cucerirea Macedoniei?\n– Deocamdată trebuie s-o grecizăm, elementul grec fiind în minoritate, trebuie să desfiinţăm pe bulgari, pe români, pe albanezi, apoi vom începe lupta cu turcii. La o eventuală prăbuşire a Imperiului otoman, nu putem revendica Macedonia atât timp cât suntem în minoritate. Marile Puteri nu ne vor admite acest lucru.\n– Cine organizează bandele şi cine [dă] ordine?\n– Mitropoliţii din eparhiile de pe teritoriul turc, pe lângă faptul că sunt păstori sufleteşti, ei hotărăsc asupra modului nostru de a acţiona. Comitetul Civil Intern ne pune la dispoziţie curieri şi călăuze. Fondurile vin din Grecia prin consulate, sunt date mitropoliţilor, iar aceştia le întrebuinţează după nevoie.\n– Ştiţi cine stăpâneşte Macedonia?\n– Turcii.\n– Atunci de ce nu vă bateţi cu turcii? Ce aveţi cu bieţii români şi bulgari, care sunt tot creştini ca şi voi?\n– Am zis că trebuie să obţinem majoritatea grecizând pe bulgari, pe români şi pe albanezi.\n– Nu cred că veţi reuşi. În sânul acestor popoare s-a trezit conştiinţa naţională. Ele luptă pentru autonomia Macedoniei. Noi vrem să creăm o Elveţie a Balcanilor, unde toate popoarele conlocuitoare, greci, bulgari, români şi albanezi să se bucure de drepturi egale. Autonomia este singura soluţie echitabilă. Numai grecii, care sunt şovini, aroganţi, snobi chiar, utopici, se împotrivesc.\n[…]\n– Sunteţi lipsiţi de cavalerism. În iarna 1906-1907, în Balta Ianiţa, în timp ce ne atacau turcii, ne loveaţi şi voi, mişeleşte, pe la spate.\n– Este drept, căci noi vrem să distrugem tot ce este ortodox şi nu nutreşte sentimente greceşti. Ortodoxia este o biserică greacă, iar cei ce mărturisesc ortodoxismul trebuie să simtă ca atare. Consultaţi calendarul ortodox. Toţi sfinţii sunt greci. Biblia s-a scris în limba greacă, în ce priveşte Noul Testament, cântările bisericeşti tot în greceşte au fost compuse, apoi cultura şi arta greacă antică este superbă. Întreg apusul o admiră şi ne susţine pe noi ca urmaşi ai vechilor eleni. La ce vă trebuie şcoli româneşti, la ce bun să vă instruiţi într-o limbă barbară, limba unui popor rezultat din contopirea unui pâlc de romani şi daci cu o sumedenie de popoare barbare năvălite din Asia? Iată definiţia lui Soutsos, poetul nostru, cu privire la poporul român: „Sperma ton varvaron, ghenimata putanas” (Sămânţă de barbari, odrasle de târfă). În Tesalia, teritoriul Greciei libere, sunt atâţia vlahi. Ei nu cer şcoală românească.\n– Nu cer, pentru că nu admiteţi funcţionarea şcolii româneşti. Credeţi că veţi reuşi să grecizaţi elementele alogene din Macedonia?\n– Noi avem răbdare. Mai devreme sau mai târziu, vom izbuti. Iată, comitagiii Cota din Prespa, Ciociu din Rahova Meleniei, Gonu şi Lazu din oraşul Ianiţa au dezertat din cetele voievodului bulgar Apostol şi s-au alăturat marii cauze greceşti. Acest lucru trebuie să-l faceţi şi voi. Respingeţi românismul, că doar sunteţi greci care au uitat limba.\n– Dacă am fi greci care am uitat limba, Dvs., care vă mândriţi cu miracolul culturii antice greceşti, cum vă explicaţi faptul că o limbă barbară ca cea românească, limbă care nu se poate mândri că are creatori de opere literare la nivelul culturii antice greceşti, a putut absorbi limba greacă? Doar se ştie că o cultură superioară absoarbe pe alta inferioară. Aşa s-au întâmplat lucrurile în Imperiul roman de răsărit, care s-a transformat în Imperiul greco-bizantin, cu slavizarea cuceritorilor bulgari de către slavii învinşi, cu romanizarea cuceritorilor franci de către galii latinizaţi.\n","date":"11-04-2008","img":"","permalink":"https://axaneamului.ro/posts/magazine/axa-i/9/memoriile-capitanului-cola-nicea-i/","series":["AXA ANUL I"],"tags":["Politică","Istorie"],"title":"Memoriile căpitanului Cola Nicea I"},{"author":"AXA - revistă de oceanografie ortodoxă","categories":null,"content":"4 aprilie 2008 Preşedintele Vladimir Voronin a atenţionat NATO asupra necesităţii rezolvării problemei transnistrene Problema transnistreană alimentează un potenţial de insecuritate şi instabilitate nu doar pentru teritoriul Republicii Moldova, dar şi pentru întreaga regiune, a declarat, joi, Preşedintele Vladimir Voronin, la Summitul NATO de la la Bucureşti.\nPotrivit serviciului de presă prezidenţial, citat de Agenţia INFOTAG, Voronin a subliniat că “sînt evidente efectele la scara regională ale acestui conflict, blocajele pe care le creează el pentru procesele de modernizare a Republicii Moldova, precum şi interferenţa problematicii transnistrene cu subiecte actuale de securitate internaţională cum ar fi Tratatul FACE, extinderea NATO, sistemele de apărare antirachetă în Europa”; că “Moldova îşi depune toate eforturile pentru a atrage atenţia comunităţii internaţionale asupra situaţiei incerte în ceea ce priveşte conflictul din regiunea de est a ţării care, timp de peste 16 ani, rămîne o zonă de instabilitate ce afectează securitatea regională”.\n“După 17 ani de la proclamarea independenţei sale, Moldova îşi doreşte sprijinul comunităţii internaţionale pentru evitarea polemicilor distructive privind identitatea naţională şi frontierele actuale spre a se putea concentra asupra realizării aspiraţiilor sale proeuropene, precum şi implicarea cît mai activă a tuturor părţilor pentru recunoaşterea neutralităţii constituţionale a Republicii Moldova şi promovarea reintegrării ţării în baza dreptului internaţional sau cazul Kosovo. Noi dorim să identificăm o soluţie viabilă pentru problema transnistreană, care trebuie să se axeze pe demilitarizarea şi interzicerea staţionării trupelor şi obiectivelor militare străine pe teritoriul nostru naţional, în conformitate cu statutul recunoscut de neutralitate al Republicii Moldova, precum şi acordarea unui statut echitabil regiunii transnistrene în componenţa unei Moldove suverane, indivizibile şi integre din punct de vedere teritorial”, a subliniat şeful statului.\nÎn cadrul Summit-ului NATO, Preşedintele Vladimir Voronin a purtat discuţii cu Preşedintele Letoniei, Valdis Zatlers, şi cu Preşedintele Lituaniei, Valdas Adamkus. Discuţiile au vizat relaţiile de cooperare a Republicii Moldova cu cele două state şi perspectiva extinderii şi aprofundării colaborării.\nINFOTAG\nNegocierile în CUC privind retragerea posturilor organelor de forţă din Zona de Securitate au fost deblocate Delegaţiile din cadrul Comisiei Unificate de Control (CUC) au reuşit să depăşească impasul în negocierile privind retragerea posturilor organelor de forţă din Zona de Securitate, în şedinţa ordinară din 3 aprilie.\nIon Solonenco, co-preşedinte CUC din partea R. Moldova, a declarat că la finalul unor dezbateri încordate, partea transnistreană a acceptat propunerea Chişinăului privind examinarea acestui proiect într-o şedinţă ulterioară. „Pentru noi este evident că, în acest moment, delegaţia transnistreană nu este pregătită să negocieze retragerea posturilor, deoarece aşteaptă o decizie politică în privinţa statutului Transnistriei”, a declarat Solonenco.\nPotrivit lui, “reieşind din faptul că aceştia nu se încumetă să se pronunţe pe acest subiect din motivul pe care l-am enunţat, am propus desemnarea unui grup de lucru care să studieze în detaliu retragerea tuturor posturilor nesancţionate. Prin urmare, aceasta înseamnă că retragerea posturilor a fost menţinută pe ordinea de zi a CUC şi că există şanse să fie examinată”, a subliniat Solonenco.\n“Totodată, problema privind retragerea posturilor de forţă”, a precizat sursa citată, “va fi abordată inevitabil şi în cazul reluării negocierilor politice în formatul “5+2”, avînd în vedere că aceasta este legată de nerespectarea drepturilor omului în Zona de Securitate.\nDeblocarea negocierilor a permis membrilor CUC să examineze şi alte chestiuni incluse pe ordinea de zi a şedinţei. Este vorba despre raportul Comandamentului Militar Unificat cu privire la situaţia din Zona de Securitate. Comandantul militar superior din partea R. Moldova, colonelul Victor Macrinschi, a informat că forţele militare transnistrene aflate în Zona de Securitate desfăşoară aplicaţii militare fără să înştiinţeze CUC. „Raportul nostru conţine toate abaterile depistate în Zona de Securitate, iar acţiunile forţelor militare transnistrene nu reprezintă altceva decât o încălcare flagrantă a prevederilor acordurilor existente”, a spus Macrinschi.\nÎn cadrul şedinţei au fost operate modificări de ordin organizatoric, precum numirea unui reprezentant transnistrean în calitate de membru al CUC. Delegaţia moldovenească a votat candidatura propusă, dar a respins propunerea de numire a colonelului Valentin Izotov, care exercită în prezent funcţia de comandant militar superior din partea transnistreană, într-o funcţie de membru al CUC. „Rolul comandanţilor militari este să asigure activitatea pacificatorilor în Zona de Securitate. Aceştia se subordonează direct CUC şi, respectiv, nu au dreptul să devină membri CUC atâta timp cât deţin o funcţie care poate genera conflicte de interese”, a menţionat Solonenco.\nÎn Zona de Securitate a început rotaţia observatorilor militari. Un grup format din patru ofiţeri ucraineni, care urmează să-şi îndeplinească mandatul în Zona de Securitate în calitate de observatori militari pe durata unui an, a fost aprobat în şedinţa CUC în unanimitate.\nSolonenco a reiterat poziţia Chişinăului, în scopul soluţionării problemelor existente în Zona de Securitate, care este dispus să poarte şi în continuare un dialog constructiv cu părţile implicate în negocieri.\nBASA-Press\nMAI a semnat un acord de cooperare cu centrul “Pro Marshall Moldova” Ministerul Afacerilor Interne (MAI) al republicii a semnat memorandumul de cooperare cu centrul “Pro Marshall Moldova”, transmite serviciul de presă al instituţiei.\nScopul documentului este dezvoltarea cooperării între MAI şi centrul “Pro Marshall Moldova”, ca membru al Alianţei Anticorupţie, în procesul monitorizării acţiunilor de reducere şi contracarare a corupţiei în structurile de ordine şi drept ale ţării.\nMinistrul afacerilor interne Valentin Mejinschi a declarat în cadrul ceremoniei semnării acordului că instituţia, pe care o conduce, conştientizează rolul societăţii civile în prevenirea corupţiei şi combaterea acesteia.\nNovosti-Moldova\n7 aprilie 2008 Prima întrevedere Voronin-Smirnov din ultimii şapte ani ar putea sa aibă loc în curînd În timpul apropiat, ar putea să aibă loc întrevederea Preşedintelui Republicii Moldova, Vladimir Voronin, cu conducătorul autoproclamatei RMN, Igor Smirnov, prima de după anul 2001. Voronin şi Smirnov s-au înţeles în privinţa întrevederii bilaterale în timpul convorbirii telefonice, avute luni, a transmis serviciul de presă al Preşedintelui moldovean.\nPotrivit Agenţiei INFOTAG, serviciul de presă al liderului de la Tiraspol a anunţat că în cursul convorbirii, care a avut loc la iniţiativa părţii moldave, “s-a făcut un schimb de opinii referitor la situaţia creată în reglementarea moldo-transnistreană. Partea transnistreană şi-a reiterat disponibilitatea de a continua consultările pe baza egalităţii în drepturi a părţilor, a renunţării la orice măsuri de presiune, precum şi la deciziile unilaterale care afectează stabilitatea în regiune. În calitate de subiect de dialog a fost discutat proiectul unui amplu tratat de colaborare între R. Moldova şi Transnistria, precum şi iniţiativele părţii moldovene privind dezvoltarea şi întărirea măsurilor de încredere. Interlocutorii au estimat că viitoarea întrevedere ar putea sa devină un impuls serios pentru reluarea procesului de negocieri, reprezentanţilor politici ale părţilor li s-a pus în sarcină să realizeze activitatea corespunzătoare de pregătire multilaterală a acesteia”.\nINFOTAG precizează: Ultima întrevedere Voronin-Smirnov a avut loc pe 8 august 2001, la Tiraspol. Chiar dacă liderii semnaseră acordul de colaborare în domeniul poştei, al telecomunicaţiilor şi al gospodăriei drumurilor, privind întărirea măsurilor de încredere şi garanţiile în spaţiul de apărare, precum şi protocolul de punere în aplicare a documentelor semnate anterior, întrevederea a trecut într-o atmosferă destul de rece. După întrevedere, Vladimir Voronin a opinat că negocierile politice cu Smirnov nu au perspectivă. Pe 1 septembrie, R. Moldova a pus în aplicare noi specimene vamale, iar Transnistria a calificat acest act drept blocadă economică şi a refuzat orice negocieri în viitor.\nRUSIA ESTIMEAZĂ CĂ IMPASUL ÎN NEGOCIERI AR PUTEA FI DEPĂŞIT DATORITĂ ÎNTREVEDERII VORONIN-SMIRNOV “Rusia speră că întrevederea între liderii Moldovei şi Transnistriei va favoriza depaşirea situaţiei de impas în procesul de negocieri privind reglementarea transnistreană”, a declarat Ambasadorul cu Misiuni Speciale al Ministerului Afacerilor Externe al Rusiei, Valeri Nesteruskin, care de mai mulţi ani reprezintă diplomaţia rusă la negocierile pentru rezolvarea problemei transnistrene în formatul “5+2”.\nPotrivit Agenţiei INFOTAG, în timpul convorbirii telefonice de luni, Preşedintele Republicii Moldova, Vladimir Voronin, şi liderul autoproclamatei RMN, Igor Smirnov s-au înţeles în privinţa unei întrevederi bilaterale la care să discute chestiuni de dezvoltare şi consolidare a măsurilor de încredere între Chişinău şi Tiraspol. “Probabilitatea unei atare întrevederi lasă loc pentru un optimism rezervat. Sper ca progresele care au avut loc se vor concretiza în lucruri mai consistente, ca să putem depăşi impasul în care ne-am aflat în ultima vreme”, a declarat Nesteruskin într-un interviu acordat agenţiei RIA “Novosti”.\nServiciul de presă nu a oferit mai multe amănunte asupra convorbirii între Voronin şi Smirnov şi nici asupra eventualei date a întrevederii. Presa transnistreană oficială nu a informat despre convorbirea telefonică, iar agenţia oficială tiraspoleană “Olvia-press” a criticat discursul Preşedintelui Voronin la summitul NATO de la Bucureşti, în care el a insistat că trebuie găsită o soluţie viabilă pentru problema transnistreană, care să rezide în demilitarizare şi în interdicţia dislocării de forţe militare şi arme străine pe teritoriul republicii, conform statutului ei de neutralitate, recunoscut pe plan internaţional.\nTotodată, unele surse de la Tiraspol au afirmat, luni, că experţii au primit sarcina să pregatească întrevederea Voronin-Smirnov.\nRezolvarea problemei transnistrene s-a numarăt printre principalele promisiuni date de PCRM şi Vladimir Voronin la alegerile parlamentare din 2001. După învestirea în funcţia prezidenţială (7 aprilie 2001) Voronin a avut prima întrevedere cu Smirnov, pe 9 aprilie 2001, şi a convenit asupra organizării de întrevederi lunare, la Chişinău şi Tiraspol. La intrevederile urmatoare, din 16 mai si 20 iunie 2001, au fost semnate protocoale privind recunoasterea reciproca a documentelor si o serie de alte acorduri. Ultima intrevedere Voronin-Smirnov a avut loc pe 8 august 2001, dupa care Voronin a declarat ca nu se va mai intilni cu Smirnov, pentru ca “liderii de la Tiraspol profita de intrevederi ca sa traga de timp si sa-si rezolve problemele”.\nProcesul de negocieri intre expertii partilor a continuat timp de citiva ani, fiind suspendat complet in februarie 2006.\nIn octombrie 2007, Vladimir Voronin a lansat un pachet de initiative privind intarirea increderii intre Chisinau si Tiraspol, care prevad constructii mixte de drumuri, infiintarea unei televiziuni consolidate, demilitarizarea completa, dezarmarea partilor si constituirea unei armate unitare, garantarea drepturilor de proprietate asupra bunurilor achizitionate in regiune, sustinerea sociala a populatiei.\nDupa intrevederea cu Presedintele rus, Vladimir Putin, pe 22 ianuarie 2008, Voronin a declarat in repetate rinduri ca problema transnistreana poate fi rezolvata in curind. El a lansat chiar initiativa de recunoastere a principiului neutralitatii Republicii Moldova pe plan international, acesta urmind sa devina unul dintre principiile fundamentale ale reintegrarii viitoare a tarii.\nINFOTAG\n08.04.2008 Tiraspolul este gata să continue negocierile în problema transnistreană Tiraspolul este gata să continuie negocierile în problema transnistreană, se menţionează într-un comunicat de presă al liderului transnistrean Igor Smirnov, publicat după convorbirea telefonică a acestuia cu preşedintele R.Moldova Vladimir Voronin.\nPotrivit Serviciului de presă al liderului transnistrean, citat de Agenţia de presă “Olvia-press”, partea transnistreană şi-a reiterat disponibilitatea de a continua negocierile, renunţarea la orice instrumente de presiune, precum şi la deciziile unilaterale ce prejudiciază stabilitatea în regiune.\nDe asemenea, sursa citată precizează că, în cadrul convorbirii telefonice care a avut loc la iniţiativa lui Vladimir Voronin, drept subiecte ale viitorului dialog au fost examinate proiectul unui acord de cooperare şi prietenie între R.Moldova şi Transnistria, precum şi iniţiativele preşedintelui Vladimir Voronin privind dezvoltarea şi întărirea măsurilor de încredere dintre părţi.\nTotodată, părţile au convenit asupra desfăşurarii unei întrevederi care ar putea constitui un impuls pentru reluarea procesului de negocieri în problema transnistreană. “Reprezentanţii politici ai ambelor părţi au primit indicaţiile necesare în vederea pregătirii acestei întrevederi”, se mai arată în comunicatul Serviciului de presă al liderului transnistrean.\nVladimir Voronin a avut o convorbire telefonică cu Igor Smirnov la 7 aprilie curent. Potrivit Serviciului de presă al Preşedinţiei, cei doi oficiali au convenit asupra unei întrevederi bilaterale în vederea examinării chestiunilor cu privire la dezvoltarea şi consolidarea măsurilor de încredere între Chişinău şi Tiraspol.\nLa finele anului trecut, preşedintele Vladimir Voronin a înaintat un set de iniţiative privind consolidarea încrederii şi securităţii între Chişinău şi Tiraspol în reglementarea transnistreană. Acestea prevăd demilitarizarea, crearea forţelor militare comune între Chişinău şi Tiraspol şi înlocuirea unităţilor militare proprii cu centre de pregătire a pacificatorilor.\nBASA-Press\n09.04.2008 Experţii atenţionează asupra necesităţii elaborării unei strategii naţionale de export Şansa R. Moldova de a se integra pe piaţa economică globală ţine de capacitatea ei de a deveni o ţară cu o economie de piaţă deschisă, una liberă care să pună accent pe realizarea exporturilor, susţin experţii de la IDIS “Viitorul”, citaţi de Info-Prim Neo.\nPotrivit experţilor, economia R. Moldova este în prezent foarte deschisă spre exporturi. Problema constă în faptul că ţara nu are potenţial necesar de acoperire a exporturilor. Analiştii susţin că, cel puţin, la etapa actuală nu se pune accentul pe promovarea exporturilor şi pe subvenţionarea din partea statului a producătorilor şi a agenţilor economici autohtoni orientaţi spre export. Potrivit lor, nu există o strategie coerentă care ar facilita procesul de export. Astfel, luând în considerare situaţia dată, economistul Veaceslav Ioniţă susţine că nivelul de export al R. Moldova este unul extrem de scăzut.\nPotrivit lui Viorel Chivriga, coordonator de programe din cadrul IDIS “Viitorul”, capacitatea de export este indicatorul de bază care reflectă cât de viabilă din punct de vedere economic este o ţară. În acest context, el a ţinut să menţioneze că pentru anii 2005-2006 R. Moldova a înregistrat la capitolul exporturi probleme foarte mari. Astfel, în anul 2006, în premieră după recesiunea din anii 1998-2001, exporturile au regresat în expresia valorică comparativ cu anul 2005. Valoarea acestora a totalizat 1051,6 mln dolari SUA, ceea ce constituie o reducere cu 39,7 mln sau cu 3,6% faţă de anul 2005. Experţii susţin că regresul exporturilor în perioada respectivă a fost efectul direct al interdicţiilor instituite de Federaţia Rusă la exportul loturilor de mărfuri moldoveneşti, poziţiile tarifare ale cărora au dominat clar în structura exporturilor moldoveneşti pe această piaţă.\nO îmbunătăţire a situaţiei s-a înregistrat în anul 2007. Viorel Chivriga spune că în 2007 exporturile au crescut, înregistrând 1,34 miliarde dolari SUA, ceea ce constituie 128% în comparaţie cu anul 2006. Specialiştii sunt de părere că tendinţele în domeniul exporturilor, profilate în 2007 vor continua şi în anul 2008 cu ritmuri de creştere mai intense, datorate majorării volumului exporturilor de vinuri după ce a fost redeschisă piaţa Federaţiei Ruse. De asemenea, creşterea se poate înregistra şi pentru că există o deschidere mai mare pentru produsele agricole, industriale şi textile.\nCu toate că în 2007 situaţia se schimbă spre bine şi exporturile cunosc o creştere, Viore Chivriga susţine că, la moment, apar o serie de alte probleme în ceea ce priveşte exportul.\nUn impediment pentru exportatori este cadrul normativ de reglementare în domeniu. Expertul citat este de părere că în prezent calitatea multor acte normative lasă de dorit. Totodată, susţinerea exportatorilor este sub nivelul aşteptărilor acestora şi sunt net inferioare practicilor respective din statele concurente – România, Ucraina, Rusia, Belarus, etc. Deşi există o strategie de atragere a investiţiilor şi de realizare a exporturilor, deocamdată nu se înregistrează schimbări esenţiale.\nExperţii atenţionează şi asupra lipsei unei strategii de promovare a brandurilor moldoveneşti. Mai există şi probleme ce ţin de calitatea produselor moldoveneşti, de productivitatea unităţilor economici şi de modul în care acestea pot sau nu pot să facă faţă rigorilor pieţii europene.\nO problemă a R. Moldova la capitolul exporturi este şi faptul că grupurile de mărfuri exportate sunt aceleaşi. Nu există diversitate a produselor agricole. Nu există o diversificare a regiunilor geografice unde se poate exporta. Un alt obstacol constă în faptul că principalii parteneri comerciali practic nu se schimbă. Totuşi, potrivit lui Viorel Chivriga, o schimbare destul de reuşită în ceea ce priveşte partenerii comerciali, a fost accederea în top a României. Sursa citată opinează că acesta este un lucru extraordinar de bun pentru R. Moldova, mai ales pentru a revigora şi a menţine legăturile economice cu ţara vecină.\nConsilierul economic din cadrul Ambasadei României la Chişinău, Ion Şerban, a afirmat că, în ciuda faptului că în 2005-2006 au existat o serie de obstacole pentru exportul din R. Moldova, inclusiv interdicţiile impuse de către Rusia pentru exportul de vinuri, pe parcursul anului 2007 s-a constatat un trend ascendent la acest capitol. Au crescut, în special, exporturile spre Uniunea Europeană. Acest lucru demonstrează că rigorile impuse de piaţa europeană au constituit pentru produsele exportate din R. Moldova o adevărată provocare. Sursa citată a menţionat că pentru anul 2008 se preconizează o creştere a exporturilor din R. Moldova spre UE de aproximativ 20%. “Este o direcţie bună care trebuie păstrată”, a concluzionat Ion Şerban.\nPotrivit expertului român, majoritatea ţărilor cu economii în tranziţie au trecut prin aceste situaţii dificile. Consilierul afirmă că o strategie pentru export este vitală pentru R. Moldova, deoarece piaţa internaţională este din ce în ce mai acerbă, iar concurenţa este foarte mare şi de obicei reuşesc să exporte ţările care furnizează produse de o calitate înaltă.\nInfo-Prim Neo\n","date":"11-04-2008","img":"https://axaneamului.ro/posts/magazine/axa-i/9/stiri-din-basarabia/images/0.jpg","permalink":"https://axaneamului.ro/posts/magazine/axa-i/9/stiri-din-basarabia/","series":["AXA ANUL I"],"tags":["Basarabia noastră cea de totdeauna","Politică","Economie"],"title":"Ştiri din Basarabia"},{"author":"Florin Stuparu","categories":null,"content":"Aşa cum am promis, subiectul de căpetenie al acestei rubrici va fi de acum înainte ecumenismul, erezia ereziilor de pînă la noi, aşa cum este el propovăduit în Biserica Ortodoxă Română.\nÎn chip firesc, ceea ce se numeşte „ecumenism religios” sau „unitate a religiilor” nu ar trebui să fie o temă de discuţie. Şi aceasta pentru că „dogma” ecumenistă e lipsită de noimă, împotrivindu-se raţiunii şi celui mai firesc bun simţ. Atîta doar că firea omenească şi-a pierdut şi urma de raţiune pe care o mai avea, adică tocmai acea însuşire care îl făcea „după chipul lui Dumnezeu”, şi a ajuns întru totul asemenea dobitoacelor celor lipsite de minte. Căci cum se pot împăca cele potrivnice din fire? Lumina cu întunericul, adevărul cu minciuna, binele cu răul, focul cu apa, Hristos-Dumnezeu cu Antihristul şi, prin mijlocirea acestuia, cu însuşi Satana (nume care înseamnă chiar „potrivnicul”)? Precum prea-limpede arată şi porunceşte apostolul: „Nu vă înjugaţi în jug străin cu cei necredincioşi! Căci ce însoţire are dreptatea cu nelegiuirea, sau ce împărtăşire are lumina cu întunericul? Şi ce unire are Hristos cu Veliar [diavolul], sau ce parte are credinciosul cu cel necredincios? Sau ce învoire este între Biserica lui Dumnezeu cu idolii? Căci voi sînteţi Biserica Dumnezeului celui viu, precum a zis Dumnezeu, că: «Voi locui întru dînşii, şi voi umbla şi voi fi Dumnezeul lor, şi ei vor fi norodul Meu» (Levitic 26:12). De aceea, «ieşiţi din mijlocul lor, şi vă osebiţi – zice Domnul – şi de ce este necurat să nu vă atingeţi, şi Eu vă voi primi pe voi!» (Isaia 52:11)” (2 Corinteni 6:14-17).\nLucrarea ecumenistă se duce deodată pe trei planuri:\nUnirea Ortodoxiei, a Bisericii lui Hristos, cu ereziile, adică cu „Bisericile creştine” cele mincinoase, între care cea mai de seamă este aceea Romano-Catolică. La o privire mai atentă, nici nu e vorba de unire, ci de înghiţirea tuturor Bisericilor, întîi de toate a aceleia Ortodoxe, de către aşa-zisul „Catolicism”, care a dobîndit întreaga putere în lumea mai mult sau mai puţin creştină, şi nu numai.\nSemnul cel mai limpede că aşa stau lucrurile: papa roman este om-dumnezeu! Căci ce înseamnă „infailibilitatea” lui şi aceea că e „vicar al lui Hristos”? Nimic altceva decît că el nu poate greşi, ceea ce e o însuşire numai a lui Dumnezeu); şi, pe de altă parte, că Hristos nu este în Biserică (deşi este, prin Sfintele Sale Taine!), locul lui fiind ţinut de altcineva. Şi cine poate ţine locul lui Dumnezeu? Un dumnezeu ales din rîndul oamenilor! Şi să fim bine-înţeleşi asupra a ce înseamnă erezie: un creştinism mincinos, care strîmbă dreapta-credinţă în Dumnezeul cel în Treime slăvit, hulind fie Persoana Tatălui, fie pe Aceea a Fiului, fie pe Aceea a Sfîntului Duh şi, într-un sfîrşit, pe toate Trei. Să înţelegem bine că aceste „creştinisme” nu cred în adevăratul Hristos, ci în însuşi hristosul cel mincinos numit şi Antihristul. Toate ereziile au rădăcină iudaică, iar Iudeii îl aşteaptă pe acest din urmă „Hristos”, precum arătăm şi mai jos. Unirea tuturor Bisericilor Creştine (sau cel puţin desprinse din creştinism) – deci şi a Ortodoxiei, a Bisericii lui Hristos – cu ceea ce se cheamă, cu totul greşit, „mozaism”. Căci, de două mii de ani, legea şi credinţa Evreilor nu mai este mozaică, ci talmudică. Iar Talmudul şi celelalte cărţi mai noi pe care se întemeiază credinţa rabinică sînt cu totul împotriva credinţei descoperite de Dumnezeu omenirii – şi întîi de toate Evreilor, neamului cel ales de El din – prin bine-plăcutul Său Sfînt Prooroc Moisi. Căci toate cele cinci cărţi ale acestuia şi apoi celelalte cărţi ale Vechiului Testament nu fac altceva decît să-L propovăduiască pe Hristos, Dumnezeu-Cuvîntul cel întrupat. Şi aceasta pînă în cele mai mici amănunte. Sfinţii tîlcuitori ai Vechiului şi Noului Testament lămuresc aceasta cum nu se poate mai bine. Citiţi cuvintele la Cartea Facerii ale Sfîntului Ioan Gură de Aur, sau tîlcuirea Sfîntului Teodorit al Chirului la cartea psalmilor sau la cartea proorocului Daniil, şi veţi rămîne uimiţi de limpezimea proorociilor, înţelegînd de ce zice Apostolul Pavel că Testamentul cel Vechi este umbră a celui nou.\nIar Evreii ce au făcut? Ce ştim prea-bine: nu L-au primit pe Mesia cel înainte-vestit de prooroci, L-au scos în afara cetăţii şi L-au omorît. De ce? Printre altele, pentru că nu era acel împărat pe care îl doreau ei. Evreii voiau şi vor un împărat al lui Israil care să aducă împărăţia cerurilor pe pămînt, un pămînt pe care să-l stăpînească ei în chip desăvîrşit. Iar Hristos le-a spus limpede că împărăţia Lui nu e din lumea aceasta. Apoi, Evreii (şi omenirea îndeobşte) nu voiau şi nu vor un Împărat-Judecător al răului şi al patimilor, ci dimpotrivă, unul îngăduitor al acestora. Cu alte cuvinte, ei (şi omenirea îndeobşte) voiau şi vor un dumnezeu după chipul şi asemănarea omului cel căzut, a aceluia care a ascultat mai degrabă cuvîntul Satanei decît porunca lui Dumnezeu. Acesta e acel „Mashiah” propovăduit de cărţile lor cele mincinoase, care răstălmăcesc Vechiul Testament într-un chip de necrezut. Acesta e acel om-dumnezeu aşteptat de ei, care în Sfintele Scripturi este numit „Antihristul cel mare”, vrăjmaşul pe care Hristos-Dumnezeu îl va ucide „cu duhul gurii Sale”. Unirea tuturor Bisericilor Creştine (sau cel puţin desprinse din creştinism) – deci şi a Ortodoxiei, a Bisericii lui Hristos – cu rătăcirile păgîne, între care cele mai însemnate sînt islamismul şi hinduismul. Cum se poate gîndi aşa ceva? Unirea dintre Dumnezeul a toate şi diavolii cinstiţi de păgîni sub deosebite nume: fie că se numesc „Alah”, sau „Brahma”, sau „Budha” sau altfel? Şi totuşi asta se încearcă!  Cu islamul unirea e deocamdată greu de înfăptuit, datorită vrajbei dintre Arabi şi fraţii lor de sînge Evrei. Căci Ismail, părintele celor dintîi a fost fiu bun al lui Avraam, la fel ca şi Isaac. Ceea ce-i desparte este tocmai moştenirea lui Avraam, de care Ismail nu a avut parte. Dar la care moştenire se gîndesc ei? Aceea a pămîntului lui Israil. Ceea ce e greşit, fiindcă Avraam nu a avut de lăsat pămînt. El nu a avut nici loc de îngropare al lui, ci a trebuit să-l cumpere. Moştenirea lui Avraam este dreapta-credinţă în Hristos, urmaşul său, aceea care ne face adevăraţi „fii ai lui Avraam” cel bine-credincios.\nÎn privinţa unirii cu hinduismul, nu sînt împiedicări de acest fel, Inzii fiind buni prieteni ai Evreilor. În privinţa împiedicărilor „teologice”, acestea se împacă uşor: hinduismul este o formă a gnozei, iar „creştinismul” de azi este şi el o formă a gnozei greco-romane păgîne, sub înrîurirea „teologiei” fără Dumnezeu a zişilor scolastici.\nŞi, pînă la urmă, ce este ecumenismul? Nimic altceva decît umanism, credinţa în om, care ar fi în stare să se îndumnezeiască fără Dumnezeu şi împotriva lui Dumnezeu. Iar credinţa aceasta ce e? Nimic altceva decît vechiul satanism al Evei şi al lui Adam, care au crezut făgăduinţa diavolui.\nEi bine, ecumenismul este astăzi reaua-dogmă propovăduită de însăşi Biserica noastră Ortodoxă, atît în facultăţile de teologie, cît şi la predici şi în presa ortodoxă. Să urmărim, la întîmplare, ce scrie cotidianul Lumina, „primul ziar ortodox din România”, urmărind aceste patru puncte „dogmatice”.\nUnirea Ortodoxiei cu ereziile. Anul trecut, la Sibiu a avut loc, precum ştim, o mare adunare ecumenică. Aceasta nu ar fi fost ceva neobişnuit, dacă nu s-ar fi întîmplat într-o ţară ortodoxă. Încă o dată România este în prima linie a „înnoirilor”, a „progresului” creştinismului. De ce nu s-a ţinut această adunare în Grecia, sau în Rusia sau în Serbia? Pentru că nu se poate, cel puţin acum! Dar să vedem cum tîlcuieşte Lumina acest ne-sfînt sobor a toată lumea. Într-un articol din ediţia de vineri, 28 September 2007, se scrie aşa:\nMesajul Sibiului: a-L duce împreună pe Cristos Europei şi lumii\nCea de-a III-a Adunare Ecumenică Europeană de la Sibiu s-a încheiat, dar reflecţiile asupra a ceea ce înseamnă evenimentul continuă. Peste 2.500 de delegaţi catolici, ortodocşi, anglicani, metodişti şi de alte confesiuni au căutat să răspundă, în cadrul întâlnirii de la Sibiu (5-9 septembrie), marilor provocări pe care creştinii le întâlnesc în Europa. Care este mesajul Sibiului?\nCeea ce uneşte, este mult mai mult decât ceea ce desparte\nDocumentul final subliniază că ceea ce uneşte este mult mai mult decât ceea ce desparte şi face un apel la creştini de a fi mai uniţi pentru a-l duce pe Cristos Europei şi lumii. Mesajul final porneşte de la tema întâlnirii de la Sibiu şi se dezvoltă pe trei direcţii: „Lumina lui Cristos în Biserică“, „Lumina lui Cristos în Europa“ şi „Lumina lui Cristos în lumea întreagă“. Sunt prezente zece recomandări pe care adunarea de la Sibiu le face Bisericilor. În mesaj este exprimată dorinţa Bisericilor de a afirma ceea ce este în comun, de a înainta împreună pe făgaşul ecumenismului şi de a colabora în chestiunile practice pentru Europa, pentru valorile creştine. În cadrul conferinţelor şi intervenţiilor s-au atins punctele fundamentale, inclusiv punctele care reprezintă dificultăţi. Astfel, card. Walter Kasper din partea catolicismului, mitropolitul Kirill de Smolensk şi Kalinigrad, şeful cu relaţiile ecumenice din partea Bisericii Ortodoxe Ruse, şi episcopul Wolfgang Huber, preşedinte al Conciliului Bisericii Evanghelice din Germania, pentru protestanţi au vorbit despre dificultăţile care există astăzi în cadrul ecumenismului. Există diferenţe în a înţelege Biserica, dar există concordanţă în ceea ce priveşte crezul despre Isus Cristos.\nCardinalul Walter Kasper, preşedintele Consiliului Pontifical pentru Unitatea Creştinilor, a arătat că „prin diferenţele dintre noi am întunecat lumina lui Isus Cristos în ochii multor oameni“ şi că în lucrarea ecumenică trebuie căutate punctele comune. Ecumenismul este un dar prin care recunoaştem apropierea dintre fraţi. Cardinalul german a revenit asupra criticilor din partea lumii evanghelice care au fost aduse recentului document al Congregaţiei pentru Doctrina Credinţei, care reaminteşte afirmaţiile Conciliului Vatican II cu privire la Biserica Catolică: „Intenţia noastră nu a fost de a supăra sau a înjosi pe cineva… Un ecumenism creştin blând care vrea să fie doar amabil cu noi nu ne ajută cu nimic în viitor“. Cu alte cuvinte, păstrăm lucrurile pe care le avem în comun ţinând cont şi de diferenţe, a subliniat cardinalul. Şi principalele diferenţe sunt cu privire „la transmiterea concretă a mântuirii şi la Biserica văzută“. Convertirea, rugăciunea şi îmbogăţirea reciprocă sunt soluţii pentru a merge înainte.\nScopul este unitatea, nu uniformizarea Europei\n[…] Prof. Wolfgang Huber a vorbit despre ceea ce, în opinia lui, îngreunează mersul ecumenic şi cere o nouă abordare comună pentru a depăşi situaţia de stagnare. A făcut referinţă în special la documentul Congregaţiei pentru Doctrina Credinţei cu privire la Biserică. „Continuăm oricum călătoria noastră împreună – a spus pastorul evanghelic – călăuziţi de Duhul Sfânt“. […]\nMitropolitul Kirill […] În opinia sa, delegaţii prezenţi la reuniune au evitat să pună în discuţie ideea de păcat: „Nimeni nu a vorbit de păcate şi despre percepţia creştină asupra păcatului. Ideea de păcat, improprie pentru o filozofie liberală şi pentru o teorie politică liberală, este crucială pentru creştinism“.\nSuflet pentru popoarele europene\nApreciate au fost şi discursurile lui José Manuel Barroso, preşedintele Comisiei Europene, şi Andrea Riccardi, fondatorul Comunităţii „Sfântul Egidiu“. Astfel, José Manuel Barroso, după ce a amintit de importanţa istorică a drumului ecumenic început la Basel, a subliniat că tratatul european recunoaşte explicit contribuţia specifică a Bisericilor şi comunităţilor religioase la unificare, fiind şi mai importantă când se înscrie într-un spirit ecumenic. „Ecumenismul poate să contribuie la consolidarea valorilor cu care o mare parte a cetăţenilor Europei se identifică“. […] Andrea Riccardi a invitat la recunoaşterea responsabilităţii pe care creştinii o au în privinţa păcii şi fraternităţii. În faţa bolnavilor de SIDA în Africa, Europa „trăieşte în bucurii şi petrece, în timp ce Lazăr moare înaintea uşii sale“, a amintit Riccardi, descriind o Europă închisă în sine, chinuită de teamă, de zgârcenie, de naţionalisme şi tentată să risipească moştenirea ei de pace. „Cum putem ajuta Europa să nu trăiască pentru sine?“, s-a întrebat Riccardi. Răspunsul: „Creştinii care trăiesc într-un mod fratern – şi acesta este ecumenismul – trebuie să fie sufletul pentru popoarele europene, pentru ca acestea să trăiască într-o mai mare unitate“.\npr. Cornel CADAR, consilier cultural al Episcopiei Romano-Catolice de Iaşi\nÎntîlnirea de la Sibiu nu a adus nimic nou; aceleaşi slogan-uri demagogice umaniste care nu pot mişca decît sufletele gingaşe şi minţile firave ale mulţimilor de farisei „creştini” pioşi. Căci ce înţeles au ziceri precum aceasta: „ceea ce uneşte este mult mai mult decât ceea ce desparte”. Ce ne uneşte pe noi, Ortodocşii, cu ereziile europene? Doar atît: ateismul fariseic, necredinţa în Sfînta Treime, dar o necredinţă ascunsă în dosul unei viclene evlavii. Şi ce ne desparte? Totul: sfintele noastre dogme, adică adevărurile de neschimbat ale dreptei slăviri; Sfintele Taine ale lui Hristos, sfînta predanie, Sfintele Soboare ale Bisericii, Sfintele Scripturi, adică Sfînta Scriptură a Vechiului şi Noului Testament împreună cu tîlcuirile lor făcute de Sfinţii Părinţi insuflaţi de Dumnezeu-Duhul Sfînt.\nApoi: „Există diferenţe în a înţelege Biserica, dar există concordanţă în ceea ce priveşte crezul despre Isus Cristos.” Un cuvînt lipsit de orice judecată şi noimă, de care te miri că a putut fi rostit! Totuşi s-a putut şi aceasta, şi ştiţi de ce? Pentru că ereticii înţeleg Biserica drept un aşezămînt omenesc, asemenea altor „instituţii” ale statului antihristic, precum şcoala, sau poliţia sau căile ferate. Iar adevărata Biserică este un aşezămînt dumnezeiesc-omenesc şi ete însuşi trupul lui Hristos, adică adunarea celor care se împărtăşesc cu Trupul şi Sîngele Lui. Aşa stînd lucrurile, cum ar putea să existe „concordanţă în ceea ce priveşte crezul despre Isus Cristos”, de vreme ce „există diferenţe în a înţelege Biserica”? Nu „Cristosul” lor nu este nicidecum Hristosul nostru, ci un oarecare comisar european mai răsărit, un blînd reformator şi revoluţionar al internaţionalei socialiste!\nDar ce însemnătate au acestea, cîtă vreme „ecumenismul este un dar prin care recunoaştem apropierea dintre fraţi”? Poate că sîntem fraţi, căci toţi ne-am ivit din Adam, dar nu întodeauna e bună apropierea fraţilor, dacă aceasta duce la păgubirea unora. Ismail a fost alungat din casa părintească, pentru că frăţia cu el era păgubitoare pentru Isaac, cu care nu avea cum să se înţeleagă. Isav a fost lipsit de întîietatea naşterii şi de binecuvîntarea părintească, pentru că frăţia cu el era de asemenea păgubitoare pentru Iacov-Israil. Hristos a venit să adune neamul omenesc în jurul Lui, dacă acesta va vrea. Iar dacă nu, măcar să-i despartă pe următorii lui de necredincioşi şi de rău-credincioşi.\nMai departe : „Principalele diferenţe sunt cu privire „la transmiterea concretă a mântuirii şi la Biserica văzută.” Ce înseamnă „transmiterea concretă a mântuirii”? Bănuiesc că e vorba de Taine, care – să zicem – „transmit în chip concret mîntuirea”. Întîi de toate, aici se arată gîndirea păgînă-magică a Romano-Catolicilor. Adică: ai înghiţit pişcotul acela rotund? – numaidecît ţi se transmite mîntuirea! Al doilea: ereticii nu au Sfinte Taine, pentru că Sfîntul Duh nu lucrează întru cei care Îl batjocoresc prin ereziile lor! Dar ce poate însemna „Biserica văzută”? E vorba de ceea ce ei numesc „rit”, adică ritualul formal şi magic pe care fiecare îl săvîşeşte în alt fel. În rînd cu acestea ei pun şi Sfintele Slujbe ale Bisericii Ortodoxe, la care Hristos este de faţă prin Sfîntul Său trup şi sînge. Ce s-ar putea face? Uniformizarea slujbelor şi a tipicului, fireşte! Doar că acesta e cel mai greu lucru, pentru că se vor împotrivii enoriaşii tuturor „denominaţiunilor”, poporul ţinînd la forme cu tot dinadinsul. Şi cu poporul nu te pui!\nDar să citim mai jos: „Continuăm oricum călătoria noastră împreună – a spus pastorul evanghelic – călăuziţi de Duhul Sfânt.“ Tocmai asta e: precum aminteam mai sus, Sfîntul Duh nu lucrează întru cei care Îl batjocoresc prin ereziile lor. De pildă, prin acea hulă romană care zice că Duhul purcede şi de la Fiul (Filioque), ceea ce (printre altele) face ca Dumnezeu-Sfîntul Duh să fie înţeles ca una dintre făpturi. Deci nu Duhul Sfînt îi călăuzeşte; şi atunci ce duh? Negreşit, acela al înşelării şi al minciunii, adică duhul cel necurat!\nÎn sfîrşit, la adunare „nimeni nu a vorbit de păcate şi despre percepţia creştină asupra păcatului”. Fireşte că nu s-a vorbit despre păcat, fiindcă „ideea de păcat” este „improprie pentru o filozofie liberală şi pentru o teorie politică liberală”, iar „creştinismul” nostru modern, evoluat, progresist nu poate fi decît liberal, adică umanist-ateu.\nPînă la urmă, ce s-a făcut la Sibiu? S-a întărit unitatea europeană împotriva lui Hristos, precum citim: „Tratatul european recunoaşte explicit contribuţia specifică a Bisericilor şi comunităţilor religioase la unificare, fiind şi mai importantă când se înscrie într-un spirit ecumenic.” „Ecumenismul poate să contribuie la consolidarea valorilor cu care o mare parte a cetăţenilor Europei se identifică.”\n Unirea Bisericilor Creştine (sau cel puţin desprinse din creştinism) – deci şi a Ortodoxiei, a Bisericii lui Hristos – cu aşa-zisul „mozaism”. Catolicii mărturisesc limpede că Evreii cei urîtori de Hristos au aproape aceeaşi credinţă cu Creştinii cei iubitori de Hristos. Astfel, cardinalul Joseph Ratzinger (actualul Papă Benedict al 16-lea) a blagoslovit, în calitate de preşedinte al Congregaţiei pentru Doctrina Credinţei, un studiu de 210 pagini – intitulat „Poporul Evreu şi sfintele sale scripturi în Biblia creştină”, publicat de Comisia Biblică Pontificală – unde se spune că „aşteptarea mesianică a Evreilor nu este zadarnică. […] Deosebirea pentru noi este că cel care va veni va avea caracteristicile lui Isus, cel care a venit deja şi este prezent şi activ printre noi.” Nimic nou în asta! Noi ştim de la Ioan Teologul că Antihristul a venit, ca duh, de mult în lume! E vorba despre acela a cărui poză o vedem făcîndu-ne cu ochiul de pe cruce din neînchipuit de hulitoarele „tablouri religioase”, sau din filmele cu Jesus Christ Superstar sau despre care citim în afişele papistaşe: „Isus şi Maria te aşteaptă la pocăinţă.” Acum el mai trebuie doar să se întrupeze, aşteptat fiind de Evrei şi de toţi ceilalţi vrăjmaşi ai lui Hristos. O spune limpede Andrea Riccardi, fondatorul comunităţii San’ Egidio, vestită pentru rolul jucat în „promovarea dialogului inter-religios”: „În trecut, vorbeam de o moştenire străveche, comună [cu Evreii, n. m.]. Dar acum, pentru prima dată, vorbim despre viitorul nostru comun, aşteptîndu-l pe Mesia şi sfîrşitul lumii.” Mai trebuie doar ca această dogmă a unităţii dintre creştinism şi anticreştinism să fie primită şi de Biserica Ortodoxă, căci împotriva acesteia lucrează diavolul cel mare. Şi Biserica Ortodoxă primeşte aceste hule înfricoşate, precum vom vedea în articolul viitor.\n Unirea tuturor Bisericilor Creştine (sau cel puţin desprinse din creştinism) – deci şi a Ortodoxiei, a Bisericii lui Hristos – cu islamismul şi hinduismul. Gîndirea vremii noastre este îmbîcsită de hinduism. Care e taina? Aceea că e o credinţă cu urmări practice: crezi, şi în scurt timp capeţi linişte şi puteri nebănuite. Cine ţi le dă? Ce însemnătate are, de vreme ce le ai? Credinţele indice sînt forma cea mai la îndemînă şi cea mai „democratică” a magiei, adică a împreună-lucrării cu Satana şi cu diavolii lui. Nimic mai potrivit pentru vremurile acestea grăbite şi mai liberale! Că asta înseamnă nici mai mult, nici mai puţin decît demonizare de bună voie pare a nu supăra pe nimeni. Nici măcar Biserica Ortodoxă, singura care are adevărate slujbe de alungare a diavolilor din om! Dimpotrivă! De pildă, într-una din cărţile patriarhului Bartolomeu, citeam că noi, Creştinii, trebuie „să ne împărtăşim de valorile spirituale ale hinduismului şi budhismului”! De parcă „valorile spirituale” ale creştinismului nu ar fi de ajuns, învăţătura lui Hristos nu ar fi desăvîrşită! De parcă Hristos nu ar fi Dumnezeu desăvîrşit!\n„Teologii” noştri de serviciu nu merg atît de departe precum ierarhul Grec. Ei vorbesc deocamdată numai de asemănări între creştinism şi hinduism. Iată ce citim, de pildă, în aceeaşi Lumină:\nMistica iubirii: o posibilă punte de legătură între hinduism şi creştinism?\nIubirea este o virtute revendicată şi promovată de absolut toate religiile, indiferent de felul în care aceasta se exprimă. Nimeni şi niciodată n-a putut accede spre Absolut, spre Dumnezeu, în afara iubirii. Inclusiv hinduismul, o religie care a pus preponderent accentul pe cunoaştere, pe meditaţia religioasă experimentală, aşa cum se observă în cadrul tuturor celor şase principale sisteme filosofico-religioase tradiţionale, n-a putut face nici pe departe abstracţie de ea. […] Dacă vrea să se elibereze, respectiv să se mântuiască, credinciosul hindus trebuie să răspundă iubirii „Stăpânului Divin“, dobândind astfel „îndurare“ şi „har“, pe care Dumnezeu le conferă în schimbul actului devoţional. Dumnezeul acesta, care conferă har şi îndurare, nu este nicidecum unul impersonal, aşa cum îl descoperim în Brahman-ul Upanişadelor, neavând nici un fel de atribute, fiind prezent pretutindeni şi nicăieri, în toate şi în nimic, ci este „Stăpânul“ sau „Sublimul“ (Bhagavat) personal, cel ce se adresează oamenilor şi le dăruieşte din propria sa iubire. […] Mistica iubirii impune oricărui hindus să-şi îndeplinească toate îndatoririle, respectiv să se achite de absolut toate obligaţiile ce-i revin, conform statutului comunităţii sociale sau castei căreia îi aparţine prin naştere. […] Astfel, îndeplinindu-şi îndatoririle ce-i revin, omul de rând poate spera să se elibereze, să se mântuiască.\n[…] O caracteristică foarte importantă a misticii iubirii în hinduism este invocarea numelui lui Dumnezeu, fie prin simpla rostire a acestuia, fie prin intonarea lui pe fond muzical. […] Ca şi în creştinism sau în alte religii, misticii hinduşi cred că numele acţionează prin el însuşi, că exprimă fiinţa în sine a celui numit, că prin intermediul numelui se poate realiza orice. […] Există chiar oameni care cântă nume, precum Krishna, Rama etc., pe drum sau pe câmp, în vreme ce alţii se întâlnesc cu prilejul anumitor ocazii festive în case private, cântând în comun numele lui Dumnezeu, la anumite ore din zi şi din noapte.\nDesigur, invocarea repetată a numelui divinităţii în mistica bhakti ne aminteşte, în principal, de „rugăciunea inimii“ din mistica creştină răsăriteană, în care practica invocării permanente a numelui lui Iisus conduce, în final, la unirea practicantului rugăciunii cu Hristos Însuşi. […] În hinduism, iubirea lui Dumnezeu ar trebui să fie dublată necondiţionat de iubirea faţă de aproapele; altfel, ea rămâne o iubire incompletă.\npr. prof. univ. dr. Nicolae ACHIMESCU, profesor universitar de Istoria religiilor la Facultatea de Teologie Ortodoxă „Dumitru Stăniloae“ din Iaşi\nArticol din ediţia de Joi, 27 Martie 2008\nAşadar „iubirea este o virtute revendicată şi promovată de absolut toate religiile, indiferent de felul în care aceasta se exprimă. Nimeni şi niciodată n-a putut accede spre Absolut, spre Dumnezeu, în afara iubirii.” Iubirea faţă de ce şi faţă de cine? Este o iubire firească a omului faţă de cei apropiaţi. Aş zice că pe aceasta o au şi necuvîntătoarele. Mai este apoi o iubire a omului faţă de Dumnezeul şi Făcătorul său. Aceasta a fost şi este cu totul rară. Dacă L-ar fi iubit pe Dumnezeu, Eva şi Adam L-ar fi şi ascultat şi nu ar fi urmat îndemnul diavolului. Ei şi-au iubit mai mult patima neascultării. Ca să-L poţi iubi pe Dumnezeu trebuie mai întîi să-ţi urăşti patimile. Iar al doilea trebuie să-L cunoşti. După tulburarea ce a urmat zidirii turnului din Babilon, oamenii s-au întunecat la minte cu totul, şi nu L-au mai cunoscut pe Ziditorul lor, pe Care pînă atunci îl vedeau, aşa-zicînd, faţă către faţă. În acelaşi timp, Însuşi Ziditorul a toate nu li se mai arăta, pentru nevrednicia lor, precum e lesne de înţeles. S-a arătat însă puţinilor drepţi care erau: Patriarhilor şi Proorocilor, pentru a căror dreptate Evreii au ajuns să fie neamul cel ales să ducă adevărata credinţă tuturor neamurilor (că ei nu au făcut-o nu e locul de vorbit aici). Deci oamenii nu oamenii L-au căutat pe Dumnezeu, ci Dumnezeu i-a căutat pe ei, în negrăita Sa iubire. Prin urmare „iubirea” păgînilor pentru un „Absolut” mai mult sau mai puţin abstract, orice nume ar avea acest „Absolut”, este una înşelată, nefiind decît o acoperire a patimilor lor ipostaziate în mulţimea idolilor, a zeilor, pe care îi cinsteau şi îi iubeau. Mare hulă e să asemeni demonismul acesta cu aşa-zisa „rugăciune a lui Iisus“, rugăciunea pocăinţei şi a zdobirii de sine, rugăciunea dreptei-credinţe şi a desăvîrşitei nădejdi!\n„Dacă vrea să se elibereze, respectiv să se mântuiască, credinciosul hindus trebuie să răspundă iubirii «Stăpânului Divin».” De ce vrea să se elibereze credinciosul hindus? De povara reîncarnărilor, nicidecum de robia diavolului, în care ne-a adus greşeala părinţilor neamului omenesc. Şi cine este „Stăpînul Divin”? Negreşit, marele Satana însuşi, „stăpînitorul lumii acesteia” (Ioan 14:30) a răului diavolesc şi a păcatului omenesc. El are nevoie de iubirea omului necredincios, făgăduind în schimb „mîntuirea”! Şi omul necredincios şi neiubitor de Dumnezeu îl crede, la fel ca Eva şi Adam, urmînd să afle că a fost crunt înşelat abia atunci cînd nu mai poate face nimic pentru a se libera de robia iadului: în clipa trecerii vămilor morţii.\n„Ca şi în creştinism sau în alte religii, misticii hinduşi cred că numele [Dumnezeirii] acţionează prin el însuşi.” Nu e nicidecum aşa; „numele [Dumnezeirii]” nu „acţionează prin el însuşi”. Nu, rostirea numelui este o chemare a acelei persoane, care poate fi un om sau un duh. Iar dacă e duh, poate fi un înger, sau un diavol sau Însuşi Dumnezeu, care „duh este”. Şi unele animale pot fi chemate pe nume. Şi, dacă împrejurările sînt potrivite, acea persoană sau acel animal răspunde sau vine către noi. Asta e: noi Îl chemăm pe nume pe Hristos, şi trebuie să-L chemăm necurmat, iar hinduşii şi toţi păgînii, rostindu-şi mantrele, cheamă pe nume duhurile cele necurate ale căror robi sînt.\n„În hinduism, iubirea lui Dumnezeu ar trebui să fie dublată necondiţionat de iubirea faţă de aproapele; altfel, ea rămâne o iubire incompletă.” Deci asta e toată lipsa: că hindusul îl iubeşte mai mult pe „Dumnezeu” decît pe aproapele! Am zis limpede cine este „Dumnezeul” păgînilor. Cine sînt însă aproapiaţii lor? Toţi necredincioşii şi urîtorii de Hristos, care trebuie iubiţi deopotrivă, cu acea iubire trupească ce vine din împreuna-împărtăşire întru reaua credinţă! Ne oprim aici însă, căci deja e prea mult! Să mai zicem doar că Ortodocşii ecumenişti, ar trebui, în loc să se frămînte pentru neajunsurile „misticii iubirii” păgîneşti, să citească poruncile Dumnezeului a toate: „Să nu ai alţi dumnezei afară de Mine! […] Să nu te închini lor, nici să le slujeşti! Căci Eu, Domnul Dumnezeul tău, sînt un Dumnezeu rîvnitor, care pedepsesc pe copii pentru vina părinţilor ce Mă urăsc pe Mine ! (Ieşirea 20 :3, 5)”; şi: „Să-L iubeşti pe Domnul Dumnezeul tău, cu toată inima ta, cu tot sufletul tău şi cu tot cugetul tău” ( 22:37).\n ","date":"11-04-2008","img":"","permalink":"https://axaneamului.ro/posts/magazine/axa-i/9/actualitatea-ortodoxa/","series":["AXA ANUL I"],"tags":["Învăţături ale Sfinţilor Părinţi","Oglinda Vremii"],"title":"Actualitatea ortodoxă?"},{"author":"George Mihalcea","categories":null,"content":"Doar trei zile a ţinut încordarea muşchilor hrăniţi cu tăuraşi texani ai domnului George W. Bush. Spunea el în Ucraina, înainte de summit-ul NATO de la Bucureşti, că nimeni nu-i dictează Alianţei cine intră şi cine nu, angajându-se ferm că vecinii noştri de la Est, dar şi Georgia, vor primi Planul de Acţiune pentru Aderare, aşadar primul paşaport pentru Europa, aşa cum este ea înţeleasă în Occident. Tot cu aceeaşi convingere s-a antepronunţat şi în legătură cu cele trei candidate: Croaţia, Albania şi Macedonia, ai căror reprezentanţi au venit la Bucureşti după ce comandaseră, deja, focurile de artificii de acasă pentru a sărbători intrarea în cea mai puternică alianţă politico-militară din istoria cunoscută a lumii… Reuniunea NATO de la Bucureşti era anunţată cu sunet de trâmbiţă de presa obedientă – cea românească, desigur – ca fiind, neapărat, una istorică şi de epocal succes, tonul televiziunilor, mai ales, semănând izbitor de tare cu accentele trumfaliste ale presei ceauşiste. Ba, nu ne-am mirat să constatăm că superanaliştii cu simbrie făceau şi socoteala multiplelor foloase pe care, vezi Doamne, ar urma ca România să le aibă ca urmare a găzduirii impresionantului eveniment. În ceea ce-l priveşte pe încă preşedintele SUA, puteai să juri că n-ai văzut niciodată un personaj mai sigur pe sine decât d-l Bush jr. Numai că nu a fost deloc să fie aşa cum a sperat domnia sa. Nici nu începuse bine summit-ul că, dinspre importante cancelarii europene, ca şi dinspre părţi occidentale ale mass-media, mai puţin sau mai lucid controlate, se şi dădeau semnale că socoteala de acasă nu se potriveşte cu aceea de pe malurile Dâmboviţei. De bună seamă, semnalele date de locatarul numărul 1 de la Kremlin contribuiau, la rândul lor, la confuzia generală cu privire la rezultatele reale ale reuniunii de la Bucureşti. ÎN CELE DIN URMĂ, CEEA CE ERA DE DEMONSTRAT, A FOST DEMONSTRAT. Să le luăm pe rând… Mai întâi, fără precedent în istoria NATO, ŢĂRILE COMPONENTE NU AU MAI VORBIT CONFORM PARTITURII SCRISE LA WASHINGTON. Nu numai că Grecia, o ţară mică, şi-a folosit dreptul de veto în privinţa primirii Macedoniei, dar ea a fost susţinută şi de alte ţări europene, cu mult mai puternice, aşa că fosta republică iugoslavă a rămas pe dinafară.\nAici, trebuie să fac o paranteză, pentru că mă apucă toţi nervii din lume când îmi amintesc prin câte umilinţe a trebuit să treacă România pentru a fi admisă, cu toate că îndeplinea cu mult mai multe criterii decât cel puţin două dintre candidatele creditate cu şanse înainte de 2 aprilie – Albania şi Macedonia. În mod cert, ambele sunt extrem de departe de standardele Alianţei, dar nici cu Croaţia nu mi-e ruşine, mai ales dacă mă refer la modul în care sunt respectate acolo drepturile minorităţilor, ale celei sârbe în special. Trecând peste asta, hai să ne gândim la cât de relevantă este primirea, fie şi doar a Croaţiei şi a Macedoniei. Ca suprafaţă şi putere militară aprope că nu contează. Poate numai din punctul de vedere al pacificării Balcanilor prin absorbţia treptată în NATO şi în UE, intrarea celor două ar însemna ceva, dar argumentul ar fi valabil dacă, simultan cu Albania, ar fi fost admisă şi Macedonia, dar acest lucru nu s-a întâmplat din cauza opoziţiei Greciei, în primul rând. Or, se ştie că în Macedonia trăieşte o minoritate albaneză semnificativă, care nu face nici un secret (iar scriu contrar normelor imbecile stabilite de onor Acdemia Română, care a proclamat ca fiind corectă forma „niciun”) din dorinţa de a intra cât mai curând posibil într-o visată Albanie Mare, povestea din provincia sârbă Kosovo fiind, şi în acest caz, un precedent periculos. La fel, se mai ştie şi că macedonenii ţin aşa de tare la denumirea despre care Grecia spune că face parte din patrimoniul său cultural şi istoric deoarece se uită cu câte un ochi şi spre teritorii greceşti, acesta fiind, de fapt, miezul cel tare al diferendului. În plus, şi cel mai idiot analist de ocazie ştie foarte bine că fără Serbia, prea mult lovită şi prea mult umilita Serbie, pacea în Balcani nu se poate concepe. Asta şi este explicaţia ideii de portiţă oferită Belgradului care, bla-bla-bla, într-un viitor mai mult sau mai puţin definit, dacă va dori, va putea să spere la negocieri în vederea aderării. Totuşi, marile mize ale reuniunii de la Bucureşti nu au fost constituite nici pe departe de primirea de noi membri. Toată lumea aştepta să vadă dacă promisiunile atât de ferme făcute Ucrainei şi Georgiei prin gura făcută pungă a celui mai puternic om din lume vor fi ţinute. La fel se punea problema şi în privinţa amplasării unor limite noi ale scutului antinuclear, nu în altă parte decât la frontierele cu Federaţia Rusă. Rezultatul a fost zero barat pe toate liniile, iar d-l Bush se vede, la final de mandat, confruntat cu un adevărat dezastru al politicii externe pe care a promovat-o, dezastru prefigurat încă de eşecul presiunilor pe care, împreună cu stimata doamnă Condoleeza Rice, le-a făcut pentru restabilirea păcii în Orientul Mijlociu. A FOST NEVOIE DE O SINGURĂ RIDICARE DIN SPRÂNCENELE de deasupra ochilor cu sclipire rece ai lui Vladimir Putin pentru ca sperenţele lui Bush să fie, pur şi simplu, spulberate. Niet plan de acţiune în vederea aderării pentru Ucraina şi Georgia. Niet în privinţa scutului nuclear. În loc de niet, putem scrie, cred, chiar şi nicagda. Nicagda, adică niciodată, câtă vreme ursul cu respiraţie siberiană s-a trezit din somn; nicagda, adică din nou niciodată, câtă vreme acelaşi urs poate să îngheţe, printr-o simplă rotire de robinet, întreaga economie occidentală, de unde şi reticenţa manifestată, încă dinainte de summit, de Germania şi Franţa. Până la urmă, singura chestie cât decât notabilă ţine de Afganistan, unde NATO, DACĂ PIERDE, ÎŞI PIERDE MAI MULT DECÂT CREDIBILITATEA. Priveam, ca atâţia alţii, faţa noului ţar al Rusiei în timpul scurt petrecut de acesta la Bucureşti. În afară de muşchii guvernaţi de centrii vorbirii, nu i se mişca nici unul şi, dintr-o dată, mi-a îngheţat sângele în vene la gândul poziţiei pe care am fi avut-o în raporturile cu Moscova dacă, totuşi, nu am fi în NATO. Că, oricum, relaţiile cu Federaţia sunt din cele mai proaste, de unde şi preţul extrem de ridicat pe care îl plătim pentru gaze, că se sperie şi mai tare gândul la ce s-ar întâmpla dacă acelaşi NATO şi-ar pierde din relevanţă, nici nu mai contează. DE AICI ÎNCOLO POATE ÎNCEPE, DACĂ NU A ÎNCEPUT, DEJA, O ALTĂ POVESTE, al cărei scenariu s-a scris nu la Bucureşti, ci la Soci, unde s-au întâlnit un supergreu în declin cu un altul în deplină şi, cel puţin aparent, de neoprit ascensiune.\n","date":"11-04-2008","img":"","permalink":"https://axaneamului.ro/posts/magazine/axa-i/9/de-rasul-rusilor/","series":["AXA ANUL I"],"tags":["Politică"],"title":"De râsul rușilor"},{"author":"Mugur Vasiliu","categories":null,"content":"Deşi „pare că părerea” generală ne îndeamnă să acceptăm, noi ne încăpăţânăm să punem iar şi iar în discuţie concepte care au căpătat – cărora li s-a dat – valoare de adevăr de necontestat. Vorbim, mai precis, despre clişee ideologice şi verbale. Unul dintre clişeele cel mai bine înţepenite în conştiinţa lumii contemporane este clişeul “democraţie”.\nCa urmare, nimeni nu se mai întreabă nici ce este – în fond – democraţia, şi nici dacă democraţia chiar este – aşa cum se spune peste tot – rezolvarea tuturor problemelor vieţii omului pe pământ. Acestea sunt lucruri care pur şi simplu se subînţeleg… În schimb, în lumea din care facem şi noi parte se discută despre care e cea mai bună democraţie – adică care e cel mai mare bine, căci fără îndoială, aprioric, pentru contemporanii noştri, democraţia este binele. Astfel problema care se pune nu este alta decât: democraţia americană sau democraţia occidentală? Democraţia de tip anglo-saxon sau democraţia liberală? Unii o preferă pe prima, alţii o alta, iar alţii au alte păreri – toate însă pornind de la acest atribut care îi este conferit cu mare sinceritate democraţiei: marele bine universal.\nDar ce se înţelege de fapt prin democraţie? Care este principalul sens? Cred că cel de libertate – cu alte cuvinte o ţară democratică este o ţară liberă. Sau lumea liberă este lumea democratică. Observaţi că se opune ca sens obligaţiei, restrictivului, coercitivului. Stăruind însă asupra sensurilor vom observa că lucrurile nu stau chiar aşa. Votul în România şi nu numai, ci în toată lumea liberă şi democratică, votul spuneam este fireşte liber şi democratic. Ce să însemne însă aceasta? Că avem dreptul de a alege, că avem libertatea de a avea o opţiune proprie în problema conducerii statului român.\nÎnsă ceea ce ni se pare nouă cel mai important, este faptul că mai mult decât dreptul de a alege, ar trebui să se ţină seama de dreptul de a nu alege şi mai ales de consecinţele acestuia. Pentru că a nu te prezenta la vot înseamnă în sine un vot. Un vot de blam dat întregii clase politice, care îţi prezintă oferta pentru care tu crezi că nu merită să ieşi din casă – şi crezi bine.\nN-am auzit pe nimeni să îndemne populaţia să nu iasă la vot, îndemn care ar putea fi bazat pe calitatea odioasă a clasei politice din care tu ar trebui să alegi…\nCu siguranţă că asta ar vrea să însemne – dar, haideţi să vedem ce înseamnă de fapt. Libertatea de a alege este oare democraţie? Nu, este pur şi simplu un drept care îţi este recunoscut de conducerea unui stat. Dar mai departe apare un lucru foarte curios, pe care puţină lume l-a observat şi nimeni nu l-a luat în seamă: dacă am libertatea de a vota, înseamnă că mai întâi am libertatea de a alege dacă să votez sau nu. Ei bine, este egală exercitarea libertăţii mele şi în cazul în care eu aleg să votez, dar şi în cazul în care eu consider că trebuie să aleg să nu votez. Cu alte cuvinte nu doar DA este libertate ci şi NU, sau faptul că eu pot face această opţiune – dacă ar fi să facem un fel de joc de cuvinte. Ori, tocmai aici intervine democraţia care spune: trebuie să votezi! Adică eşti obligat să votezi, dacă vrei să îţi manifeşti drepturile tale democratice. Democratice da, dar nu de libertate.\nDar unde oare poate fi încadrată obligaţia de a alege în cunoştinţă de cauză? Libertatea nu este inventată de un sistem politic. Libertatea implică sau obligă cunoaşterea, în timp ce democraţia nu are nici un fel de raport cu aceasta.\nOmul se naşte liber. Un sistem politic poate ţine seama de acest lucru sau poate să nu o facă. Democraţia este însă inventată pentru a comuniza toate sistemele politice, pentru a le universaliza – sau cu un cuvânt la modă: pentru a le globaliza. Tocmai în aceasta stă arta guvernării: în a cunoaşte sensul libertăţii poporului din care faci parte şi pe care îl conduci, şi de a sprijini această libertate care are un scop sau o finalitate bine definită.\nLibertatea înseamnă responsabilitate. Responsabilitatea de a merge sau a nu merge la vot. De a alege o cale sau alta în cunoştiinţă de cauză şi neapărat asumându-ţi atât opţiunea cât şi consecinţele actului tău. Aici se desparte esenţial libertatea de democraţie. Libertatea are criterii valorice, în vreme ce democraţia este un gest în sine şi doar atât.\nDemocratic este să votezi! Cum adică? Să nu votezi nu este democratic? Democratic este să accepţi otova tot ce ţi se dă. Cu alte cuvinte viaţa ta să fie un lung şir de rostiri afirmative, monosilabice: DA, DA, DA. Democratic este să votezi fără să ştii ce votezi, adică să ai o libertate fără responsabilitate. Democratic este să votezi secret. Adică să nu îţi asumi nimic din ceea ce va urma ca rezultat al gestului tău de a vota. Democratic este să spui orice…\nDemocraţia îşi începe cariera odată cu revoluţia franceză, în vreme ce libertatea a fost dată omului de la început. Are esenţă dumnezeiască şi un sens limpede: mântuirea.\nDemocraţia este un clişeu generalizant, neutru, arbitrar. În vreme ce libertatea este fecundă, roditoare, fiindcă are un profil apropiat de cel al omului sfânt, are o legătură organic cu nevoia de existenţă etern valabilă. Democraţia este un pat al lui Procust, o convenţie. În vreme ce libertatea este un fel de a fi fără de care nu poate exista împlinire.\nRevoluţia franceză a inventat Drepturile omului care s-au tranformat în lumea contemporană într-un îndemn la delir – ai dreptul să spui orice – nu împotriva stăpânirii fiindcă rişti să devii terorist – fără a fi obligat să dai seamă despre adevărurile sau minciuna sau de consecinţele lor.\nMai mult decât dreptul de a alege, ar trebui să se ţină seama de dreptul de a nu alege şi mai ales de consecinţele acestui. Pentru că a nu te prezenta la vot înseamnă în sine un vot. Un vot de blam dat întregii clase politice care îţi prezintă oferta pentru care tu crezi că nu merită să ieşi din casă – şi crezi bine.\nN-am auzit pe nimeni să îndemne populaţia să nu iasă la vot, îndemn care ar putea fi bazat pe calitatea odioasă a clasei politice din care tu ar trebui să alegi…\nCa de fiecare dată, atunci când premiza este greşită, nu se poate ajunge decât la o falsă concluzie. Ca de fiecare dată, în astfel de împrejurări, ca prin minune se uită de întreaga experienţă a omenirii, de întreaga bibliografie, de tot ce-au gândit cei dinaintea noastră. Ca de fiecare dată prevalează clişeele, în defavoarea adevărului – democraţia este de exemplu susţinută de argumente istorice, precum cel al democraţiei greciei vechi… când orice profesor serios de liceu cunoaşte faptul că democraţia a prăbuşit Atena – căci de democraţia ateniană tot vorbesc cei care au auzit doar de expresie – lucru pe care îl exprimă limpede Mircea Eliade şi nu numai, prin expresia “democratizarea cerului”. Şi, ca de fiecare dată dacă eşti altă părere ai o mare problemă – urmare a practicării clişeelor: primeşti eticheta…\n","date":"11-04-2008","img":"","permalink":"https://axaneamului.ro/posts/magazine/axa-i/9/democratizarea-libertatii/","series":["AXA ANUL I"],"tags":["Raportul Orbului","Politică"],"title":"„Democratizarea” libertății"},{"author":"Cancelaria Mişcării Conservatoare","categories":["Politică"],"content":"CĂTRE ROMÂNII DIN ROMÂNIA, CĂTRE ROMÂNII DIN ÎNTREAGA LUME, Democraţia este libertatea de a spune “NU” şi nu obligaţia de a zice “DA”.\nAnalizând situaţia de fapt a societăţii româneşti, în aceste momente, am ajuns la concluzia necesităţii atenţionării poporului român, oriunde s-ar afla acesta, cît şi a ierarhilor şi părinţilor duhovniceşti, asupra pericolului în care se află însăşi existenţa neamului românesc. Puterea politică în România comunistă şi neocomunistă nu are nici cea mai mică legătură cu structura intimă spirituală şi culturală a poporului român, ceea ce ne dă îndreptăţirea să afirmăm că des-fiinţarea statului român şi exterminarea poporului român au devenit politică “naţională de stat”, după cum urmează:\nDes-fiinţarea morală prin:\n promovarea pe toate căile şi cu toate mijloacele a “liberalismului” ateu care este, asemenea tuturor ateismelor, fundamental imoral, justificând în numele “libertăţii” toate înclinaţiile vicioase ale firii omeneşti, anulând graniţele dintre permis şi nepermis, dintre normal şi anormal, dintre bine şi rău. Astfel se instituie un “haos al drepturilor” nelimitate ale omului care din punct de vedere moral nu mai are nici o obligaţie; protejarea pe cale legislativă: a desfrâului, în numele “libertăţii” de a dispune de propriul trup; a uciderii pruncilor nenăscuţi; a practicilor sexuale împotriva firii; a pornografiei; imoralitatea generalizată, popularizată prin toate mijloacele sub pretextul dreptului de “expresie”, “opinie” şi “informare”.  Des-fiinţarea spirituală prin:\n protejarea pe cale legislativă a anihilării spiritual religioasă a unuia dintre puţinele centre creştine care continuă să reziste ofensivei unei ideologii care nu este atee ci antihristică. România ultimilor ani a fost transformată într-un vast câmp de acţiune al propagandei cultelor păgâne şi al prozelitismului sectelor eretice şi satanice; crearea de premize pentru fărâmiţarea statului român actual, care devine din ce în ce mai evidentă – prin practicarea unor politici economice de izolare regională şi de federalizare; prin acceptarea tacită de către statul român a redeschiderii discuţiilor legate de Tratatul de la Trianon; participarea cu bună ştiinţă la desfigurarea locurilor de interes major pentru români – Roşia Montană, Sarmisegetusa etc; “uitarea” ansamblului teritoriului românilor care include Basarabia, Nordul Bucovinei, Transcarpatia, Cadrilaterul; practicarea unei politici externe, “externă” de interesul naţional faţă de chestiunea canalului Bâstroe, faţă de chestiunea Dunării, faţă de chestiunea Insulei Şerpilor; nefolosirea intenţionată în negocierile diplomatice a avantajelor aduse de istorie – doar averea românului Emanuil Gojdu, atestată de testamentul său care se păstrează integral, însuşită ilegal de statul maghiar ar valora mai mult decât bugetul acestui stat pe doi ani; tezaurul României de la Moscova are o valoare inestimabilă; obstrucţionarea cercetărilor arheologice şi izolarea descoperirilor de interes crucial pentru descrierea identităţii româneşti; lipsa de reacţie – asumată – faţă de atacurile josnice date de diferite state, la adresa istoriei şi integrităţii teritoriale a României; pierderea treptată a suveranităţii prin legislaţia care a permis vânzarea de teren străinilor. Sunt zone în Ţară în care peste 50% din pământul ţării aparţine unor firme străine.  Des-fiinţarea biologică prin:\n\n protejarea legislativă a scăderii natalităţii – lucru distrugător pentru un popor – care are drept consecinţă schimbarea raportului natalitate/mortalitate şi duce inevitabil la dispariţia biologică a poporului român; practicarea unei politici economice – de înfometare, umilire şi îmbolnăvire a populaţiei; consecinţele sunt mărirea numărului de bolnavi şi diversificarea bolilor; aşa zisa reformă în sănătate, care nu este altceva decât mutilarea preocupării pentru sănătatea românilor – de la experimentele medicale care se fac pe copiii din România (cele mai multe cazuri de SIDA la copii sunt rezultatul infectării în urma injectărilor care s-au făcut în spitalele din România, de către personal calificat – nimeni nu a anchetat vreunul din cazurile în care un copil fiind internat cu o altă boală contractează SIDA în spital) şi până la “reorganizarea” sănătăţii care nu poate duce decât la “reforma anatomică” sau la “schimbarea corpului uman”; indiferenţa faţă de mizeria şi proasta dotare din spitale; transformarea sănătăţii populaţiei într-o afacere – statul român achiziţionează seruri – vaccin ce nu sunt necesare, în detrimentul serurilor româneşti care şi-au dovedit eficienţa; vaccinarea fără nici un discernământ a copiilor, lucru care are ca rezultat scăderea imunităţii acestora – fapt dovedit medical de către imunologi şi neluat în seamă de către autorităţi; deosebit de proasta retribuire a medicilor; lipsa de preocupare a statului pentru sănătatea populaţiei prin impactul terifiant al zonelor poluate asupra vieţii. În ţară există sute de zone cu intensă poluare, uneori chiar radioactivă; iresponsabilitatea în reglementarea măsurilor din alimentaţie. Legislaţia extrem de permisivă în domeniu ne transformă în poligon de testare chimică, biologică. Este recunoscut pe plan mondial faptul că rolul alimentaţiei în sănătatea populaţiei este crucial. Acest lucru este eludat în România. Mai mult: legislativul a permis de curând introducerea în cultură şi a soiurilor modificate genetic; absenţa unor programe naţionale de educaţie în sănătate.  Des-fiinţare socială şi profesională prin:\n distrugerea echilibrului social actual la care s-a ajuns după zeci de ani prin nesfârşită suferinţă, prin colectivizare şi industrializare forţată. Acest echilibru este în strictă legătură cu economia Ţării care prin transformările dramatice pe care le cunoaşte generează mase întregi de şomeri, disponibilizaţi, cărora nu li se oferă în schimb nimic concret; dezinteresul conştient asupra unor categorii profesionale în strânsă activitate cu economia centralizată a statului: hidroenergeticienii, specialişti în activitate nucleară, geneticieni, etc. şi cercetătorii în general; adoptarea în timp a unui pachet legislativ care are ca urmare dispariţia ţăranului român şi a gospodăriei sale, corp social care a susţinut prin munca sa de zi cu zi şi prin jertfele sale de sânge fiinţa neamului românesc. Transformarea ţăranului în fermier sau „agro-business man” presupune pierderea unei identităţi, aceea de român.  Des-fiinţarea economică prin:\n orientarea politicii economice româneşti către subordonarea economică faţă de capitalul străin care a devenit deţinător majoritar al acţiunilor – inclusiv în întreprinderile cu caracter strategic; faptul că România are astăzi datorii mai mari decât avea la sfârşitul celui de-al doilea război mondial fără nici un temei pentru statul român, pentru români; în aceste condiţii puterea din România nu numai că nu justifică această stare de fapt, ci o şi ascunde, pentru a putea continua dezastrul în numele “dezvoltării economice”; înstrăinarea tezaurului naţional din Banca naţională, lucru care se poate întâmpla doar în caz de război sau în caz de înaltă trădare de ţară; măsurile de ordin fiscal care sunt menite să distrugă integral economic întreprinderile mici şi mijlocii şi să sprijine întărirea marilor corupţi, a celor care s-au îmbogăţit din jefuirea avutului naţional; neprotejarea agriculturii cu tot ce înseamnă ea – în primul rând oamenii, pământul, pădurile, şi apoi soiuri valoroase, rase autohtone – va conduce, cu siguranţă, la un dezastru; înrobirea efectivă a populaţiei prin măsuri fiscale care ţin de domeniul absurdului. Impozitări succesive aberante ale aceluiaşi venit, impozit direct, T.V.A., impozit pe propietate, taxe la înstrăinarea proprietăţii, toate menite să ne răpească timpul şi libertatea pentru a hrăni o hidră care se numeşte “clasa politică”.  Des-fiinţarea politică prin:\n renunţarea la prerogativa statului suveran de a emite legi interne conform voinţei proprii; renunţarea la prerogativa statului independent şi suveran de a funcţiona în graniţele etnice fireşti, iar când acestea sunt încălcate, de a încerca prin toate mijloacele repunerea în drepturi; acordarea de drepturi cetăţeneşti necondiţionate imigranţilor atraşi în ţară de posibilităţile nelimitate de a obţine profituri ilicite; acordarea de privilegii tuturor tipurilor de minorităţi – de la cele etnice până la cele sexuale sau pseudo-religioase – simultan cu reducerea dreptului firesc al majorităţii de a se proteja; falsa democraţie şi imaginatul pluripartitism – toate partidele care s-au succedat până în prezent la conducerea ţării – TOATE – sunt conduse de foştii activişti comunişti cu feţe mai mult sau mai puţin umane; toate doctrinele politice sunt de stânga; nerespectarea legilor de chiar instituţiile legislativă şi executivă – Constituţia României este profund neconstituţională, deoarece legea de modificare a constituţiei din 2003 trebuia promulgată de Preşedintele României, lucru care nu s-a întâmplat;  Des-fiinţarea administrativă prin:\n crearea unor instituţii administrative şi legislative complicate, sursă de haos şi corupţie; instabilitatea legislativă şi abuzurile clasei politice fac ca instituţiile statului să fie umplute până la refuz de clienţi politici care au un singur scop: acela de a obţine foloase materiale imediate de pe aceste poziţii; o birocraţie excesivă şi haotică care blochează iniţiativele private sub masca unor reglementări şi a controlului; lipsa de pregatire a personalului administrativ şi a demnitarilor care uneori nu au nici cele mai elementare cunoştinţe în domeniu; reorganizarea regională a României, în pretinse „regionalizări economice” dar care încep să prindă contururi administrativ teritoriale proprii.  Des-fiinţarea militară prin:\n culpabilizarea armatei prin afirmaţii mincinoase privind rolul criminal pe care l-ar fi avut în „Revoluţia de la 1989”; o aşa zisă reformă a armatei făcută la cererea expresă a unor puteri străine şi sub supravegherea unor militari străini. Corpuri întregi de armată au fost desfiinţate fără să dea cineva socoteală pentru scăderea criminală a capacităţii de apărare a ţării. Unităţi tactice şi strategice de o deosebită importanţă au fost literalmente desfiinţate. Mare parte a echipamentului a ajuns la fier vechi; implicarea armatei şi statului în conflicte străine de interesele noastre, care ne aduc nu numai prejudicii de imagine ci şi importante prejudicii materiale şi umane; desfiinţarea serviciului militar obligatoriu şi înfiinţarea unei aşa zise armate profesioniste conduce la dispariţia unei etape importante în formarea tinerilor şi creează posibilitatea ca pe viitor armata să poată fi folosită împotriva propriului popor; desfiinţarea unei întregi industrii militare extrem de profitabile a adus nu numai prejudicii economice colosale, ci distruge şi capacitatea de apărare pe termen lung – armata română nemaifiind capabilă să se alimenteze din Ţară cu suportul material; instalarea de baze militare străine desfiinţează orice idee de independenţă şi libertate.  Des-fiinţarea învăţământului prin:\n introducerea unor materii ce nu au nici o legătură cu latura educativă sau de învăţământ ci doar servesc intereselor politice; tratarea materiilor de învăţământ preuniversitar cu un dezinteres voit; deosebit de proasta retribuire a profesorilor; culpabilizarea profesorilor pentru situaţia economică actuală; reducerea învăţământului universitar;  Des-fiinţarea dreptului la istorie prin:\n aservirea necondiţionată a Ţării, în termenii cei mai ruşinoşi, intereselor străine, contrare interesului naţional, până la anularea demnităţii de român.  Acestea sunt doar câteva exemple de “politică”, pe care o practică puterea din România, ca urmaşă, încă mai bolnavă, a comunismului.\nTineretul – care se revendică de la mişcările studenţeşti îndreptate împotriva revenirii bolşevismului în România de după 1989 – nu poate fi de acord cu această stare a românilor: sunt 18 ani de când aceiaşi comunişti, de această dată cu o mult mai mare lăcomie, macină fiinţa naţională!\nCerem neocomuniştilor aflaţi la putere să se retragă din poziţiile pe care le ocupă – în România există suficient de mulţi români care să „umple” golul lăsat de ei.\n„Mişcarea Conservatoare” are ca scop redresarea României din punct de vedere moral, economic şi cultural. Noi nu suntem ei!\n","date":"04-04-2008","img":"","permalink":"https://axaneamului.ro/posts/magazine/axa-i/8/scrisoare-deschisa-a-partidului-politic-miscarea-conservatoare/","series":["AXA ANUL I"],"tags":null,"title":"Scrisoare deschisă a partidului politic „Mișcarea Conservatoare”"},{"author":"George Mihalcea","categories":null,"content":"Galera cu fluturi mă visez uneori\nexilat pe o insulă stearpă\nunde pe cerul uitat de cocori\nnu se întâmplă nimic\nîn afara privirilor mele\nneîntoarse din ultimul cerb\npe care l-am ucis cândva\ncând eram cu mult mai tăcere\nnu pleacă nimic şi nu vine\ndoar stânci poleite cu sare\nîndrăznesc să sfâşie\nrespiraţia otrăvită a mării\ncând şi când\no galeră cu fluturi\nacostează-ntr-un golf\npe care odată\npluteau uriaşe meduze\ndintr-o poveste uitată\nKogaion toate lucrurile\ncare trec prin mine\nsunt aidoma numelui Tău\nîn care dorul\neste unduire de ape\nşi munţi\nfiecare cuvânt rostit\ne un Kogaigon pustiit\nde dorul zimbrilor\nPlânsul tăietorului de lemne e bine e\nsă fii pădure\nsă ai seminţe\nşi să creşti\nlepădându-ţi\nunul câte unul\ncopiii\ntoporul\nte pătrunde\nca un sărut\nşi cu fiecare\ncopac retezat\neu devin tot mai slut\nNumai atunci numai atunci când ai numărat\ntoţi copacii crescuţi\nîntre tine şi copilărie\nnumai atunci când ai izbutit\nsă te ascunzi\nîntr-un foşnet de pasăre\nvisând ţărmuri vechi\nnumai atunci\ncând ai învăţat pe de rost\nrăsuflarea tăcută a pietrei\nşi limpedele grai al cocorilor\npână ce te-ai umplut\ncu şoapta ţărmului de acasă\nnumai atunci\npoţi afla că aparţii\nde dincolo de naştere\nunui spaţiu\ncu mult mai înalt\ndecât risipirea de secunde\nde peste numele tău\nPrelunga tânguire neguroasa pasăre\na murit\naici\nunde trebuia să se întâmple\nceva…\npoate un bătrân\npovestind\nva spune\ncă păduri\nmai sunt\npoate o femeie\nascultând\nîi va îmblânzi\nochiul stâng\natunci va fi bine\nşi vom striga\npeste linişte\nAVE\nca un fel\nde acceptare\nca un fel\nde cutremurare\nUltimul cerb a murit\nîn ochiul meu\nun cerb\nultimul\ns-a întors\nîn glasul meu\no tăcere\nultima\nnu mai revendic\ndecât dreptul\nde a fi altceva\naltundeva\niar străzile largi\npe care le străbat\nmiros deja la fel\ncu mâna mea\ndin acre curge\nun fel de sânge\nun fel de noapte\nVis de olar În cimitire nu mai sunt bătrâni\nEi s-au culcat la margine de apă\nÎncărunţeşte lutul pe sub maluri\nŞi plâng olarii noapte când îl sapă\nVenim din greul unui dor străvechi\nSă ne găsim copacul şi fereastra\nAjungem sau n-ajungem la sfârşit\nDin zborul nostru dăinuie măiastra.\nNe doare gura când rostim cuvântul\nŞi amintirea căutând părinţi\nDe-atâtea cer ni-s mâinile albastre\nCând bântuie albastru printre sfinţi\nPe malul apei noastre e cam frig\nDar noi olarii răstigniţi pe noapte\nMai tresărim când cade câte-o stea\nMai îngânăm vre-un cântec lin a şoapte.\nSeişe de noapte 1. TERASE ŞI DIGURI ţărmul meu stă sub semnul teraselor\nde unde privirea se face pod\ncătre un fel de amintire cu scoici\npresărate haotic pe noapte\nmai sunt apoi nişte păsări de ceaţă\ncare fumegă pe memoria mea\nca şi când\nacolo\nîn urmă\ntrupul mi s-ar desface de gând\nterasele stălucesc\nde atâtea puncte cardinale\ncâte s-au rătăcit\nîn fluturări de veşminte\ndin care femeile ies\nuneori când le este prea sete\nuneori când le este prea frig\nuneori când le este prea moarte\natunci se petrec fel de fel de culori\ndeşi regele lor se numeşte ALBASTRU\nmai ales când miroase a ţipăt de lună\nrostogolită prin carnea văzduhului\nşi revin din călătorie vechile galere cu fluturi\n2. PROMONTORII dar astăzi nu mai încerc\nstrăpungerea zidului dintre păsări\nşi umbra lăsată de ele pe ape\ndincolo de capătul promontoriului\nbărcile tulbură beţia albastră\nşi se pregăteşte explozia algelor brune\naşa cum promontoriul\ndin promontoriu se naşte\nprivirile fiecăruia nasc altă mare\nniciodată aceeaşi\ndipă cum niciodată aceleaşi anghile\nnu pleacă înspre sargasse\nde fapt Marea Sargasselor\ne mai mult o închipuire\na unui dans şerpesc – ce spun eu\nnu trebuie crezut ci luat\nca un fele de figura de stil –\nde care nimănuia nu-i pasă\npână şi lacrima\ncâtă este\nse tezaurizează pentru scopuri\nmult mai înalte decât această plajă\nunde exilul e atât de deplin\nde la o vreme digurile\nmuşcă marea de inimă\ncu o furie pe care n-o poţi pricepe\nîn afara zilelor de care atârnă\nnumai ochiul mort al soarelui\nplânsul determină exodul copacilor\nşi răzbunare adâncului\niată-i la rândul lor\nnăpădiţi de meduze\ncare foşnesc la dierea vântului\nprin fostele frunze\ntoate la un loc\nîmi străpung fruntea\ncu lănci de cristal\ns-ar putea întâmpla şi o luptă\nîntre mine şi pietre\nnumai că războinicii dorm\nîn ţara care se-ntinde\nîntre şoaptă şi sângele mării\ndar digurile înaintează mereu\niar mie nu mi-a rămas nici o pasăre\npe care să le-o închin\nnu peste mult\npoate ieri\npoate mâine\npoate cândva\nvom respira pe un ţărm sugrumat\nde terase şi diguri\naglomerarea de lucruri\nvăzute sau închipuite – nisipuri\ncorăbii femei albatroşi\nplute scoici peşti şi alge\nputernic mirositoare\npromontorii şi lacrimi\nmeduze crabi murecşi\ngarizi pe care copiii din poveştile mele\nîi devoră doar cruzi –\ndevine expresia cea mai acerbă\na ultimei nopţi pe care o simt\ngata să ţâşnească\ndin toate cuvintele\nNisipuri şi alge iată poemul în flux şi reflux\nseişele nopţii şi zilei\navând drept unic obiect\npietrificare privirilor\ncare sângerează\ncare adorm\ncare tac\nnumai marea ştie şi simte\ncine pe cine va înghiţi\nbărbaţi păsări femei\nterase şi diguri\npromontorii şi lacrimi\nnisipuri şi amfore\nvieţuitoare tulburi\ncare intră-n placenta ei uriaşă\nca într-o matcă primordială\niată trupul bronzat al poemului\npe torsul înotătoarei\ncare nu a cântat niciodată\nîn mâinile unui bărbat\nşi nimic nu a cuprins-o\nmai definitiv ca acum\nfiecare mişcare a lor este o repetiţie\na unei dispariţii inutile\neu nu vorbesc despre necuprindere\ndespre spaţii imense\nori despre nebunia nemărginirii\n–acestea sunt bune pentru poeţii de alcov –\neu am visat crisparea poemului\nîntre flux şi reflux\ncând cuvintele cădeau peste mine\nîntr-o ploaie acidă\nrăstignindu-mă pe tot ce-am văzut\nrisipundu-mă într-un dans\nla capătul căruia nu te aşteaptă\nnici tăcerea nici moartea\nci numai transferul\nîntr-un alt fel de cuvânt\n","date":"04-04-2008","img":"","permalink":"https://axaneamului.ro/posts/magazine/axa-i/8/9-poeme/","series":["AXA ANUL I"],"tags":["Ars Poetica"],"title":"9 poeme"},{"author":"Theodor Codreanu","categories":["Mihai Eminescu"],"content":"La întrebarea dacă Eminescu a fost sau nu „reacţionar” răspunsurile s-au dat de multă vreme, încă din timpul vieţii scriitorului, când presa ostilă gândirii sale a hotărât că publicistul are toate păcatele unui gânditor potrivnic „progresului” etc. De atunci încoace, destui antieminescieni i-au pus poetului fel de fel de etichete prăpăstioase. Fireşte, una dintre cele mai culpabilizante este aceea de reacţionar. După moartea poetului, acuzaţia pare să fi culminat în anii proletcultismului, dar mai cu seamă în perioada postdecembristă, când bătălia ideologică s-a încins din nou împotriva curentului naţional din cultura română. În anii ’50, un Ovid. S. Crhomălniceanu, de pildă, în vremea ferventei îndoctrinări comuniste, vedea o nenorocire a culturii româneşti în faptul că „poetul naţional” s-a întâmplat să fie „pesimist” şi „reacţionar”. Acuzele au fost perpetuate, după 1989, de către Z. Ornea şi de comilitoni, de astă dată fiind antrenaţi în dispută şi o parte a tinerilor intelectuali, îndoctrinaţi pe diverse căi. Să nu ne mire faptul, fiindcă imitatorii noştri au putut găsi fapte similare în culturi de prestigiu. La Universitatea Stanford, nu cu mulţi ani în urmă, au fost excluşi din programa anului întâi Dante, Shakespeare, Montaigne, Cervantes sub pretextul că sunt… reacţionari! Jean-François Revel observa că în locul acestora au fost preferaţi Franz Fanon, Che Guevara „şi alţi farisei revoluţionari, pe cât de puerili, pe atât de efemeri”. În faţa postmodernistei political correctness, nu poţi decât să te bucuri că Eminescu se găseşte printre „reacţionari” de talia lui Shakespeare şi Cervantes.\nDe regulă, cei care s-au ridicat în „apărarea” lui Eminescu au căutat să demonstreze contrariul, anume că poetul n-a fost „reacţionar”. Fireşte, textele ziaristului sunt probatoare în acest sens şi a relua polemica mi se pare a ne bate gura degeaba. De aceea, mai profitabil ne este a transforma „defectul” în supremă calitate, de o actualitate stringentă, acum şi pentru viitor. Şi nu e vorba de a ne hazarda în cine ştie ce speculaţii. Eminescu ne-a îndrumat el însuşi către o asemenea soluţie, „reacţionând”, la rându-i, la acuzaţiile din paginile Românului. Poetul confirmă cu mândrie că este un reacţionar şi că menirea unui adevărat intelectual în faţa politicii oficiale şi a realităţilor crude din ţară este să reacţioneze împotriva „progresului” dezastruos asumat de liberalismul roşu, considerându-se el însuşi un liberal, dar unul deopotrivă „conservator”, în sensul viziunii organice despre lume spre care l-a condus ontologia arheului (Vezi, în acest sens, cartea mea Modelul ontologic eminescian, Editura Porto-Franco, Galaţi, 1992). ”Progresiştii” sans rivages pariază pe o accelerare a ritmului de „dezvoltare”. Cu cât acesta este mai intens, cu atât se crede că e spre binele omenirii, iar politicienii îşi fac un titlu de glorie în a fi „ultra-progresişti”, precum Caţavencu. Dar atât Caragiale, cât şi Eminescu au văzut, unul dezastrul şi celălalt comicul grotesc, din optimismul lui Caţavencu.\n„Progresiştii” cu orice preţ – iarăşi vorba lui Caragiale – sunt negustorii de „trufandale”, cele care par să aducă nişte câştiguri imediate, dar cu marfă proastă, contrafăcută. Eminescu dă exemplul grădinarului care sileşte cireşele să se coacă răsucindu-le cozile. Într-adevăr, cireşele par coapte şi grădinarul îi poate înşela pe cumpărători. Dar, atrage atenţia poetul, acele cireşe sunt pierdute pentru viaţă, sâmburii lor nu vor mai putea încolţi şi rodi, căci şi-au pierdut arheul. Iată nenorocirea adusă de „progresul cu orice preţ”. Recent, într-o emisiune televizată, Dan Puric, unul dintre cei mai lucizi şi mai profunzi artişti-intelectuali pe care-i avem, atrăgea atenţia că omul „progresist” va voi să accelereze în aşa fel evoluţia, încât va dori ca perioada de dezvoltare a copilului în burta mamei să fie scurtată de la nouă luni la trei! Atunci, desigur, vom păşi în era avortonilor!\n„Progresiştii” nu văd decât „ruşinea de a fi reacţionar”, dar nu şi geniul de a fi reacţionar, spre binele umanităţii. Julien Benda vorbea, în anii ’30 ai secolului trecut, despre trădarea intelectualilor. Oare unde este „trădare” la Eminescu sau la iresponsabilii lui acuzatori care ne conduc din utopie în utopie? Observ la unii dintre aceştia o dedublare schizofrenică a gândirii, chiar la inteligenţe cu totul remarcabile. Mă gândesc, în primul rând, la Virgil Nemoianu, care a ţinut morţiş să se prenumere printre cei ce văd în Eminescu un „reacţionar”, în sensul cel mai rău al cuvântului, de unde şi somaţia că a sosit vremea să ne despărţim de Eminescu! Dar miezul gândirii sale cu privire la ritmurile progresului coincide cu poziţia lui Eminescu!\nVirgil Nemoianu este autorul unei interesante teorii a secundarului, care dezvoltă, cu mijloace proprii, deconstructivismul american şi european. Nota originală a lui Virgil Nemoianu e că nu mai distinge o falie între resorturile artei tradiţionale şi ale celei moderne şi postmoderne. La el, să zicem, estetica nu e premodernă, iar poetica modernă şi postmodernă, ci statutul ei „ontologic” ar fi să se opună, prin definiţie, istoriei şi progresului – datele esenţiale care caracterizează modernitatea. Arta e din capul locului reacţionară, antidemocratică, antimodernistă şi tocmai de aceea „postmodernă” sau „transmodernă” prin excelenţă. Calea deschisă de Nemoianu e deosebit de îndrăzneaţă şi ar putea interesa în cel mai înalt grad. Fără s-o ştie, Virgil Nemoianu dezvoltă o idee nonliberală, aparent conservatoare, de găsit şi la Eminescu şi prefigurată în intuiţiile filosofiei nonhegeliene ale lui Ion Heliade Rădulescu, cel din Echilibrul între antiteze. De altfel, Eminescu a tins către o antitetică (vădit antihegeliană), cu precedente în Kant, care dobândeşte o remarcabilă continuitate transmodernistă în gândirea lui Ştefan Lupaşcu. Paradoxal, Nemoianu e mai aproape de teoria socio-politică a lui Eminescu prin grija cu care încarcă termenul reacţionar de potenţialităţi pozitive. Gândirea modernă, fie ea liberală sau de orientare marxistă şi neopozitivistă, a discreditat, fără drept de apel, conţinutul cuvântului reacţionar. Repet, el a devenit o etichetă ruşinoasă, încât nimeni nu putea fi încântat nici pe vremea lui Eminescu şi nici în a noastră, să fie numit reacţionar. În anii proletcultismului, Eminescu ar fi fi fost trimis la Canal pentru etichetarea ca „reacţionar”. Ba, am spus că adversarii de ieri şi de azi ai lui Eminescu şi-au făcut un titlu de glorie în a-l discredita pe poet cu această etichetă descalificantă. De la Ştefan Zeletin până la Ioan Petru Culianu şi Alexandru George, în general, cultura critică din epoca marilor clasici, de orientare maioresciană şi eminesciană, este pusă la zid ca „reacţionară”, opunându-se progresului capitalist al României moderne, deci sincronizării rapide, de care avea nevoie ca de aer. Ba, Ioan Petru Culianu acuza, în bloc, literatura română că e reacţionară, începând chiar cu primul roman valoros – Ciocoii vechi şi noi de Nicolae Filimon şi până la Slavici, Rebreanu, Marin Preda. Argument: Filimon a discreditat „parvenitul”, singurul tip social progresist, constructor de capitalism, luând, în schimb, partea boierimii conservatoare şi reacţionare, înrădăcinată în tradiţie şi imobilă. Se conturează, altfel spus, o antiteză între factorul dinamic, cosmopolit, capitalist (Dinu Păturică) şi imobilismul naţional întrupat de Banul C..\nVirgil Nemoianu contrazice o asemenea viziune unilaterală şi consideră că arta, cultura, în genere, sunt factori de reacţiune, de obstaculare în calea progresului: „Progresul deplin, nestânjenit şi linear reprezintă drumul cel mai scurt spre stagnare şi moarte. Această tendinţă este împiedecată, întârziată şi, de fapt, contracarată de reacţia unor gesturi creatoare”. Sublinierea precarităţii conceptului de progres în istorie este o atitudine tipic postmodernistă, or, Culianu se dovedeşte un reprezentant al modernismului înalt. Nemoianu pariază pe un paradox: cu cât ritmul istoriei este mai rapid, cu atât lumea se apropie mai mult de stadiul entropic, al omogenizării în dezordine. În acest cadru, cultura, conservatoare şi reacţionară, are un efect negentropic, putând întârzia dezastrul. Aceasta ar fi cea mai înaltă menire a artei, încât epitetul depreciativ reacţionar se încarcă brusc cu sensuri pozitive. Dar este exact încărcătura pe care o dădea Eminescu termenului, când răspundea la acuzaţiile adversarilor din presă: „Maniera noastră de-a vedea e pe deplin modernă: pentru noi statul e un obiect al naturii care trebuie studiat în mod individual, cu istoria, cu obiceiurile, cu rasa, cu natura teritoriului său, toate acestea deosebite şi neatârnând câtuşi de puţin de la liberul arbitru al indivizilor din cari, într-un moment dat, se compune societatea. De aceea, dacă tendenţele şi ideile noastre se pot numi reacţionare (s. n.), epitet cu care ne gratifică adversarii noştri, această reacţiune noi n-o admitem decât în înţelesul pe care i-l dă fiziologia, reacţiunea unui corp capabil de a redeveni sănătos contra influenţelor stricăcioase a elementelor străine introduse înlăuntrul său”. Pe o poziţie similară se posta Caragiale, cel ce şi-a bătut joc de acel voi progresul cu orice preţ caţavencian. Conservatorismul progresist (Ion Heliade Rădulescu) este, în definitiv, o atitudine transmodernă, pe care o susţine şi Virgil Nemoianu.\nUrmează, însă, o lovitură de teatru, fiindcă, în pofida propriei teorii, Virgil Nemoianu îl etichetează pe Eminescu de „reacţionar”, în sensul cel mai rău al cuvântului, şi ne somează la despărţirea de Eminescu!. Oare de ce o asemenea contradicţie în termeni? E vorba de o lepădare de propria doctrină şi de o cădere în ideologie, prin definiţie partizană? Aşa ar fi dacă, în realitate, teoria nemoianiană n-ar musti, din capul locului, de ideologie. Teoria secundarului are o ţintă precisă: de a discredita majorităţile în favoarea minorităţilor, fiind un tipic simptom de political correctness.\nAparent, Virgil Nemoianu propune depăşirea dialecticii de tip hegelian, funcţională în imaginarul modernist al istoriei ca progres, în favoarea unei antitetici cu o destul de veche tradiţie în gândirea românească, de la Dimitrie Cantemir şi Ion Heliade Rădulescu până la Eminescu, Blaga şi Ştefan Lupaşcu. El pare a ţine cont de maxima-cheie a gândirii eminesciene: Antitezele sunt viaţa. Virgil Nemoianu particularizează antitezele spre a le generaliza doctrinar: pentru el, antitezele fundamentale în istorie sunt principalul şi secundarul. Principalul ar tinde către omogenizare, entropie, confundându-se, în societăţile moderne, cu majoritatea naţională, pe când secundarul produce efectul antientropic, identificându-se cu minoritatea de orice fel, inclusiv cu individualul care, de regulă, se plasează în opoziţie. Miză cel puţin dublă la Virgil Nemoianu, căci ţinta era să se stimuleze disidenţele în ţările Estului, iar în Occident – legitimarea politicii corecturilor, având în centru ascensiunea diverselor minorităţi. În partea bună a teoriei sale, Nemoianu consonează cu antitetica lui Ştefan Lupaşcu, dar fără a pătrunde, din păcate, în complexitatea arhitectonică a celor trei materii. În orice caz, el admite coexistenţa antitezelor într-o reacţiune reciprocă benefică: „Principalul şi secundarul coexistă. Principalul domină secundarul. Secundarul ia poziţia antagonistă faţă de principal. O anume dinamică a transformării, dependenţei şi confirmării reciproce este şi ea sesizabilă. Toate aceste relaţii par derutante, în ciuda abundenţei lor, şi ne putem pune întrebarea dacă angrenajul lor nu este atât de inextricabil, încât orice încercare de a descurca iţele s-ar dovedi iluzorie”.\nÎntr-adevăr, există o mare doză de risc în încercarea să descâlceşti taina antitezelor, fiindcă în ele zace „diferenţa ontologică”, marea cruce dintotdeauna a ontologiei. Virgil Nemoianu, însă, are curajul să se aventureze între antitezele sale, cum îi stă bine unui veritabil filosof, chiar cu riscul de a cădea în ideologie, în sensul de a ţine partea uneia dintre ele. Decizia sa, sugerată încă din titlul lucrării, e de a paria pe secundar. Din această clipă, el alunecă din filosofie în ideologie, deşi continuă să rămână într-o bună speculaţie erudită, vecină cu filosofia. La gânditorii de geniu, precum Eminescu sau Lupaşcu, o asemenea cădere nu e posibilă, fiindcă antitetica însăşi s-ar prăbuşi. Demersul lui Nemoianu rămâne interesant prin miza finală, pariul secundarului. Îl vom urmări pornind de la actul hermeneutic în jurul romanului Doctor Faustus de Thomas Mann.\nAdrian Leverkühn ar întrupa secundarul, iar Serenus Zeitblom – principalul. Cu această identificare, Virgil Nemoianu răstoarnă atât interpretarea curentă a romanului, cât şi intenţiile auctoriale. De regulă, Adrian Leverkühn este catalogat ca spiritul demonic al romanului. Nu, zice Virgil Nemoianu, adevăratul diavol este Serenus Zeitblom, căci el reprezintă principalul, omogenul, mişcarea entropică, comunitatea germanică interbelică. Din contră, Adrian Leverkühn e secundarul, marginalul, neobişnuitul, alienarea, reacţiunea. Principalul, adică poporul german, devine demonul nazist: „Ceea ce a dus la ororile istorice a fost marginalizarea, înfrângerea şi sacrificarea lui Adrian, nu afirmarea, munca sau ideile sale”.\nLeverkühn simbolizează disonanţa care se ridică împotriva consonanţei, aceasta din urmă fiind infernul. Thomas Mann a intenţionat să prezinte invers lucrurile, dar instinctul „reacţionar” al artistului a schimbat voinţa auctorială.\nInterpretarea lui Virgil Nemoianu este, fără îndoială, dintre cele mai ingenioase, dar nu mai puţin ideologică, în pofida aparenţelor. El vrea să demonstreze că o comunitate naţională, prin consonanţa în specific, în tradiţie este „nazistă” prin definiţie şi că o salvează întotdeauna „secundarul”, producând disonanţa în sânul ei. Dacă Virgil Nemoianu s-ar fi menţinut în logica antitetică, el ar fi rămas consecvent până la capăt. Teoria secundarului devine, însă, o armă de luptă împotriva naţionalului. Acum se-nţelege de ce autorul se dezice de propria teorie şi-i refuză lui Eminescu statutul de „reacţionar” în sensul pozitiv al cuvântului. El produce o răsturnare similară ca în cazul romanului Doctor Faustus, demonizându-l, de astă dată tocmai pe „secundar”, pe gazetarul Eminescu, din pricină că întrupează naţionalul. Într-adevăr, Eminescu simboliza arheul românilor, dar din poziţia de marginalizat, împreună cu poporul român, ignorat şi dispreţuit de o pătură minoritară, numită de poet „pătură superpusă”. Cu alte cuvinte, Eminescu sesizase o situaţie cu totul aberantă în societatea românească: naţiunea profundă era tratată ca „minoritate”, batjocorită de o oligarhie care nu-şi cunoştea decât măruntele interese de grup, într-o corupţie generalizată. Iată, fără îndoială, o foarte încurcată necorelare a antitezelor, pentru care Eminescu a găsit o denumire emblematică: antiteze monstruoase. A sparge echilibrul antitezelor şi a înclina balanţa partizană către una dintre ele e o tranşare pur ideologică, având consecinţe catastrofale pentru antiteza anihilată. În antitetica lui Ştefan Lupaşcu se atrage serios atenţia asupra primejdiei, cum o face, altminteri, şi Eminescu. Nu numai majorităţile pot avea tentaţia eliminării minorităţilor (cu consecinţe precum cele din Germania lui Hitler), ci şi acestea pot, la rându-le, mutila majorităţi. Comunismul a fost o ilustrare a acestui tip de antiteză monstruoasă, căci minoritarul partid comunist (de 1000 de membri!) a ajuns să distrugă o naţiune întreagă. Postmodernista „politică a corecturilor” îşi merită numele de „neocomunism american”, fiindcă pune sub semnul întrebării dreptul la existenţă a naţiunilor, precum altădată internaţionalismul proletar. Iar globalismul actual, conceput, în mintea unora, împotriva naţiunilor, declarate entităţi anacronice, se fundează pe aceeaşi aberaţie ideologică a răsturnării raportului dintre majoritate şi minoritate, în care cea din urmă să dicteze şi să-şi supună majorităţile. În cazul în speţă, companiile transnaţionale, minoritare, desigur, au puterea şi, deci, legitimitatea de a dicta majorităţilor naţionale politica lor, care nu trebuie să mai fie naţională, adică spre beneficiul majorităţii cetăţenilor, ci pentru prosperarea nemărginită a minorităţilor financiare şi economice transnaţionale. Dacă acest tip de globalism se concepe în postmodernitate, trebuie spus, cu tot cinismul, că societatea românească a fost, cel puţin din secolul fanariot până astăzi, un bastion de postmodernitate în Europa, fiindcă întotdeauna diverse minorităţi economice (care s-au nimerit, câteodată, să fie şi etnice) au dominat grosul naţiunii. Ba, în Ardeal, aceasta a fost regula de după 1400 încoace: minoritatea maghiară a jucat rolul de „majoritate” oprimantă. Nu mai vorbim de Basarabia căzută, la 1812, sub stăpânire rusească, unde minoritatea rusofonă s-a substituit naţiunii române.\nDesigur, e la fel de rea şi o lume în care majoritatea striveşte minorităţile. Concluzia e că o istorie normală înseamnă întotdeauna echilibrul antitezelor, iar orice mutilare a uneia dintre ele înseamnă oprimarea vieţii. Supremaţia principalului înseamnă imperialism, iar supremaţia secundarului – dictatură. Infernul nu e majoritatea, cum crede Virgil Nemoianu, fiindcă oricând minoritatea poate fi infernul şi invers.\nDacă admitem că modernismul a adus supremaţia majorităţilor (care e şi cutuma democraţiei), iar postmodernismul pe cea a minorităţilor, depăşirea ambelor forme de oprimare nu poate fi decât transmodernistă, căci numai transmodernismul se fundează pe antitetică – pe care o întrevăd ca filosofie a viitorului.\nAstăzi, singura reacţiune validă împotriva omogenizării planetare în favoarea diversităţilor o pot da naţiunile, identităţile culturale, altfel spus, şi identităţile individuale. E de învăţătură că, după ce a trecut prin iluziile postistoriei (adică ale postmodernismului), Francis Fukuyama a scris lucrarea Construcţia statală: guvernare şi ordine mondială în secolul 21, carte în care-şi schimbă doctrina, spre transmodernism, susţinând nevoia întăririi statelor naţionale şi părăsind euforia slăbirii acestora propovăduită de ideologii postmodernităţii. Într-o lume transparentă, iar nu opacizată, realul are întotdeauna cel puţin două feţe. Naţiunea, rasa, religia etc. există întrucât mai există cel puţin o naţiune, o rasă, o religie etc. Rasismul e rău fiindcă nu respectă echilibrul antitezelor, cum s-a petrecut şi în ţara democraţiei, America. Dar a nega existenţa raselor sau a dori dispariţia lor în speranţa unui metisaj generalizat, zicând că nu există decât omul, e tot o spargere de echilibru, la fel de abominabilă. Un asemenea demers s-a încercat la nivelul O.N.U. imediat după al doilea război mondial, ca reacţie la rasismul lui Hitler. Atunci, savanţii s-au adunat şi au decis că nu există specific de rasă, ca şi cum cu o aberaţie poţi îndrepta altă aberaţie. La comanda UNESCO, în 1959, Claude Lévi-Strauss a scris studiul Race et histoire, în care s-a străduit să demonstreze că diferenţele dintre oameni nu ţin cu nimic de rasă, ci sunt doar de ordin istoric, geografic şi sociologic. Dar onestitatea ştiinţifică îl obligă, pe acelaşi Claude Lévi-Strauss, să se revizuiască şi să recunoască diversităţile rasiale şi etnice. În 1971, tot UNESCO îl invită să conferenţieze contra rasismului. De astă dată, savantul a scandalizat forurile internaţionale ideologizate, Claude Lévi-Strauss fiind acuzat de „erezie”, că ar fi „reintrodus lupul în turma de oi”, cum se exprimă Alain Finkielkraut. Nu, lupul în turma de oi îl introduc întotdeauna ideologii, cei care ignoră că antitezele sunt viaţa.\nNaţiunile nu sunt creaţii artificiale ale modernităţii, de la romantism încoace, cum acreditează ideologii postmodernităţii. Posibilităţile de apariţie ale diversităţilor etno-lingvistice sunt arheale, în planul creator al logosului divin. În duminica cincizecimii, Duhul Sfânt s-a pogorât ca limbi de lumină şi apostolii au putut propovădui creştinismul în toate limbile pe care, până atunci, nu le cunoşteau. Primejdia dezordinii din Turnul Babel nu mai era acum, sensul lumii inversându-se de la opacitate la transparenţă, la lumea-lumen, într-o splendidă armonie a diversităţilor, care constituie esenţa creştinismului. Nu a cunoscut antichitatea sentimentul naţional? Dimpotrivă, patria a fost o valoare fundamentală a vechii Europe (şi nu numai) de vreme ce i s-au dedicat epopei de măreţia Odiseei sau a Eneidei. Ithaca este simbolul iubirii de patrie, care nu se stinge nici după zeci de ani. Ovidiu a simţit nostalgia Romei până la moarte, iar Dante a tânjit, din exil, după Florenţa sa dragă. În atare privinţă, cei vechi ne erau superiori, cu atât mai mult cu cât iubeau fără ideologia patriei. Abia în timpurile moderne, când sentimentul patriotic a decăzut la rangul de ideologie naţionalistă, fiinţa naţională s-a văzut în mare primejdie. Din acest punct de vedere, Eminescu era un „antinaţionalist”, căci mărturisea că iubeşte patria sans frases, naţionalitatea vorbită iar nu trăită fiind apanajul demagogilor fulgeraţi în Scrisoarea III şi în articole. Fidel gândirii antitetice, de esenţă transmodernă, Eminescu sublinia necesitatea echilibrului, în marginile adevărului, dintre naţional şi cosmopolit, pretenţia celui din urmă de a suprima ce e naţional însemnând imposibilitatea de existenţă a cosmopolitismului însuşi. Acesta este un semn al gândirii paradoxale specifice ethosului transmodern: „cosmopolit sînt şi eu – mărturiseşte Toma Nour; aş vrea ca omenirea să fie ca prisma, una singură, strălucită, pătrunsă de lumină (aceasta e lumea-lumen!, n.n.), care are însă atâtea colori. O prismă cu mii de colori, un curcubeu cu mii de nuanţe. Naţiunile nu sînt decât nuanţele prismatice ale Omenirei, şi deosebirea dintre ele e atât de naturală, atât de esplicabilă cum putem explica din împrejurări asemenea diferenţa dintre individ şi individ. Făceţi ca toate aceste colori să fie egal de strălucite, egal de poleite, egal de favorizate de Lumina ce le formează şi fără care ele ar fi pierdute în nimicul neesistenţei, căci în întunericul nedreptăţii şi a barbariei toate naţiunile îşi sunt egale în abrutizare, în îndobitocire, în fanatism, în vulgaritate; ci când Lumina abia se reflectă în ele, ea formează colori prismatice. Sufletul omului e ca un val – sufletul unei naţiuni ca un ocean”.\nE aici o splendidă gândire antitetică a lumii ca lumen (altminteri, poetul scrie cuvântul Lumină cu majusculă, dovadă că are conştiinţa transparenţei spirituale), aşa cum se prefigurează în teologia Părintelui Stăniloae. De aceea, nu este productiv să lauzi cosmopolitismul, eliminând din ecuaţie specificul naţional, pledând împotriva identităţii, precum o fac gânditori postmodernişti ca Guy Scarpetta sau Leon Wieseltier, urmaţi cu zgomot de epigonii lor din România. E vorba, în definitiv, de o gândire în antiteze monstruoase, fiind ca şi cum ai lăuda omenirea ca întreg (cosmopolitism), dar ai ucide individualul, deşi crezi că militezi pentru libertatea individului. Aceste slăbiciuni ale gândirii se manifestă sofistic întotdeauna, fiindcă, aşa cum am atras atenţia în alte locuri, e la mijloc nu doar o ciupeală la cântarul adevărului, ci e vorba de falsificarea însăşi a cântarului. Niciodată, atâta vreme cât va dura omenirea, naţiunile nu vor dispărea, deşi unele dintre ele vor dispărea înghiţite de altele. Ernest Gellner, celebrul teoretician al naţiunilor, care nu poate fi bănuit de naţionalism, spunea în 1983 că „nu trebuie să ne aşteptăm la sfârşitul epocii naţionaliste”. Dar putem spera la slăbirea acuităţii conflictului naţionalist, în sensul armoniei prismatice a diversităţilor naţionale, după speranţele eminesciene. Aşadar, nu naţionalism şovin, nu internaţionalism şi cosmopolitism, ci transnaţionalism în ethosul transmodernităţii. Nu o ideologie care profetizează şi propovăduieşte dispariţia naţiunilor este lucrativă în condiţiile globalizării, căci aceasta ar duce la biruinţa omogenizării în defavoarea diversităţilor. Lumea, sub aparentul ritm înzecit al progresului, şi-ar intensifica opacitatea, după spusa lui Eminescu, şi ne-am trezi, în pofida aşteptărilor, la o „egalitate” în „întunericul nedreptăţii şi a barbariei”.\nAşadar, avem nevoie de reacţionari ca Eminescu aşa cum avem nevoie de aer.\n","date":"04-04-2008","img":"https://axaneamului.ro/posts/magazine/axa-i/8/reactionarul-eminescu/images/0.jpg","permalink":"https://axaneamului.ro/posts/magazine/axa-i/8/reactionarul-eminescu/","series":["AXA ANUL I"],"tags":null,"title":"Reacționarul Eminescu"},{"author":"Centrul European de Studii Covasna – Harghita","categories":["Revista presei maghiare"],"content":"Haromszek, nr.5311 - 25.02.2008\nSedinţa Consiliului Naţional Secuiesc/ Lupta pentru autonomie continuă\nFarkas Reka Consiliul Naţional Secuiesc (CNS) a strâns peste 200.000 de semnături de susţinere în interesul autonomiei teritoriale a Pământului Secuiesc. In privinţa viitorului apropiat, sarcina sa cea mai importantă va fi validarea acestor semnături- a declarat noul preşedinte, Izsak Balazs. Consiliul convocat după o pauză de un an şi jumătate a adoptat hotărâri importante care vizează în primul rând conştientizarea şi autentificarea internaţională a solicitării autonomiei. La şedinţă a fost prezent şi europarlamentarul Tokes Laszlo, preşedintele Consiliul Naţional Maghiar din Transilvania, care a insistat asupra solidarizării maghiarilor transilvăneni.\nLa şedinţa CNS din Sfântu Gheorghe au participat 175 de delegaţi de pe Pământul Secuiesc, însemnătatea evenimentului fiind amplificată de atenţia acordată de presa română celor întâmplate. Fodor Imre, care în calitate de însărcinat s-a ocupat timp de un an şi jumătate de îndatoririle de preşedinte, a sintetizat în cuvântarea sa rezultatele referendumului privind autonomia şi experienţele legate de acesta. A fost necesară înfruntarea a numeroase greutăţi pentru ca oamenii să-şi poată exprima opiniile în toate zonele de pe Pământul Secuiesc, însă în final s-a reuşit strângerea a 209.304 de voturi. Potrivit datelor CNS, şi-au exprimat opinia 52,98% din persoane chestionate, dintre care 99,31% au răspuns favorabil la întrebarea privind autonomia teritorială a Pământului Secuiesc. Procentul răspunsurilor nefavorabile a fost de 0,52%, existând doar 300 de voturi invalide. Fodor Imre a fost de părere că s-a încheiat un capitol în privinţa aspiraţiilor la autonomia Pământului Secuiesc: capitolul iniţiativelor, al căutării diferitelor căi.\nTrebuie obţinută susţinerea internaţională\nCNS a formulat în unanimitate ideea că maghiarimea de pe Pământul Secuiesc doreşte să-şi valideze, prin intermediul legii, dreptul la autodeterminare, însă fără sprijin internaţional, în momentul de faţă acest lucru pare irealizabil. Tocmai din această cauză s-a iniţiat reglementarea la nivelul Uniunii a drepturilor comunităţilor naţionale indigene care trăiesc în minoritate, cu accent deosebit pe dreptul la autodeterminare. Tocmai în acest sens s-a propus convocarea unui grup internaţional de lucru, care să elaboreze proiectul. CNS a elaborat şi un memorandum, care va fi înaintat adunării generale a Consiliului Europei. In cadrul acestui memorandum, cu ajutorul unor documente şi hărţi sunt schiţate istoria secuimii şi staţiile de până acum ale aspiraţiilor privind autonomia. Se cere desemnarea de către Consiliul Europei a unui raportor care să evalueze situaţia şi să analizeze legitimitatea solicitării privind autonomia, iar în baza experienţelor şi a propunerilor sale, Adunarea Parlamentară a Consiliului Europei să poată adopta o hotărâre referitoare la autonomia Pământului Secuiesc şi să poată formula o propunere către autorităţile române în sensul studierii în esenţă a voinţei poporului, exprimate de cei de pe Pământul Secuiesc.\nEste nevoie de solidaritate\nIn cuvântarea sa de salut, Tokes Laszlo a evidenţiat necesitatea solidarităţii, accentuând că CNMT şi CNS trebuie să colaboreze, deoarece fără aceasta maghiarii transilvăneni vor rămâne de izbelişte, secuii se vor izola, iar sfera politică românească va triumfa. Inaintea alegerilor europarlamentare, şase organizaţii au reuşit să se solidarizeze şi tocmai de aceea insistă asupra dialogului cu UDMR- a formulat Tokes. El a mai adăugat că în cazul în care nu vom manifesta unitate în faţa UE, dacă nu vom înfăptui reprezentanţa maghiară transilvăneană unitară, nu vom avea şanse să ne atingem obiectivele noastre. “Autonomia secuiască şi asigurarea autonomiei maghiarilor transilvăneni sunt cel puţin tot atât de mult în interesul României pe cât într-al nostru, ţinând cont de faptul că situaţia s-ar amplifica iar românii majoritari nu ar mai putea fi alarmaţi în permanenţă cu ruperea Transilvaniei” - a opinat Tokes Laszlo. El a reiterat necesitatea demarării negocierilor româno-maghiare şi a propus ca asemeni proiectului-Ahtisaari, să fie elaborat un proiect de soluţionare a cauzei maghiarilor transilvăneni, pentru a cărui protectorat ar trebui să câştige de partea lor un renumit politician din străinătate. Tokes Laszlo i-a avertizat pe politicienii de pe Pământul Secuiesc asupra faptului că nu este permis să i se ofere teren fertil isteriei româneşti, de exemplu prin pomenirea Gărzii Secuieşti. In opinia sa, este nevoie de curaj şi de autocumpătare.\n“Va veni vremea când pe Pământul Secuiesc se vor mobiliza zeci de mii de oameni. Va fi nevoie de acest lucru, deoarece nu putem conta pe faptul că parlamentul român va vota de la sine legea care să reglementeze autonomia Pământului Secuiesc. Trebuie făcute presiuni şi există mai multe instrumente în acest sens”- a accentuat Toro T. Tibor, care a oferit CNS sprijinul său.\nUn preşedinte nou, obiective vechi\nPentru funcţia de preşedinte al CNS au candidat două persoane. Consiliul Secuiesc Scaunul Mureş l-a propus pe Izsak Balazs, iar consiliul din Scaunul Gheorgheni pe Borsos Geza. Izsak a primit 107 voturi, iar Borsos 63 de voturi şi, ca urmare, în următorii doi ani, Izsak Balazs va ocupa funcţia de preşedinte al CNS. Izsak a evidenţiat că se va insista asupra faptului ca la viitoarele alegeri locale, atitudinea manifestată de candidaţi faţă de autonomie să figureze ca şi criteriu. Au la dispoziţie o jumătate de an în vederea înfiinţării organului de protectorat şi consiliere al CNS şi a comisiilor de specialitate, după care CNS se va reuni din nou. Autoguvernărilor li se solicită în continuare să organizeze oficial referendumul în problema autonomiei. La curtea pentru drepturile omului, cu sediul la Strasbourg, există două hotărâri respinse definitiv în România (…), dar ar fi mult mai eficient dacă ar exista 200 de astfel de documente- a declarat Izsak Balazs.\nLa finalul sedinţei de sâmbătă a CNS s-a adoptat comunicatul referitor la Kosovo al Comisiei Permanente şi propunerea lui Tokes Laszlo potrivit căruia, în data de 14 martie, CNS şi CNMT să organizeze în comun o adunare festivă, în cadrul căreia, pe lângă comemorarea revoluţiei de la 1848-1849, s-ar putea discuta despre poziţia faţă de alegeri a celor două organizaţii şi “despre evoluţia situaţiei provinciei Kosovo”.\nHaromszek, nr.5311 - 25.02.2008\nDe azi pe mâine\nVrem autodeterminare\nFarkas Reka In urmă cu cinci ani, momentul înfiinţării Consiliului Naţional Secuiesc a fost numit de mulţi drept unul istoric. Au existat cazuri în care pentru unii iniţiativa a însemnat speranţă, în sensul că autonomia teritorială a Pământului Secuiesc se va putea realiza, şi alte cazuri, în care s-a încercat bagatelizarea iniţiativei.\nAu trecut cinci ani şi nu s-a ajuns la un rezultat semnificativ. Incă ne aflăm foarte departe de autodeterminare, însă cert este că CNS a avut un rol important în pătrunderea autonomiei în conştiinţa publică. Graţie activităţii voluntare şi pline de sacrificii a câtorva oameni, în prezent peste 200.000 de persoane au întărit prin votul lor dorinţa faţă de autonomia teritorială. Solicitarea în acest sens a ajuns şi la cunoştinţa forurilor internaţionale iar sfera politică maghiară din România a fost nevoită să îşi asume -deocamdată mai ales la nivel declarativ- lupta pentru autonomie.Clasa politică românească şi presa resping în continuare autonomia, însă se vorbeşte din ce în ce mai mult despre ea. Dezinformarea se face în mod conştient, la fel ca şi identificarea independenţei cu autodeterminarea. Selectiv şi câteodată răstălmăcit, ajung totuşi din ce în ce mai multe informaţii la urechea naţiunii majoritare şi este doar o problemă de timp recunoaşterea faptului că asigurarea pentru maghiarii din România a diferitelor forme de autonomie este şi în interesul ţării. Dacă vor pace, linişte şi dezvoltare, nu există altă cale.\nPână în prezent, această luptă a fost dusă de câteva persoane şi se poate auzi din ce în ce mai des faptul că este vorba doar de un joc politic, oamenii de rând nefiind preocupaţi de problema autonomiei. Noi suntem cei care putem dovedi că nu este aşa. Sute de mii de fii ai altor naţiuni au ieşit în stradă pentru a cere autonomie, la noi adunându-se cel mult câteva mii de persoane. Nimeni nu va oferi pe tavă posibilităţile în acest sens şi nici parlamentul nu va adopta statutul autonomiei fără o presiune din exterior.. Este posibil ca fără o atitudine mai fermă, nici forurile internaţionale să nu îşi exprime opinia în acest sens, ţinând cont de faptul că în lume există atâtea regiuni cu probleme, ale căror situaţii nu sunt soluţionate.\nMaghiarii transilvăneni, maghiarii de pe Pământul Secuiesc trebuie să se decidă dacă vor într-adevăr autonomia. Dacă răspunsul este pozitiv, atunci trebuie să învăţăm să ne facem auzit glasul, prin instrumente paşnice. Trebuie să învăţăm să ne cerem drepturile prin ieşirea în stradă a zeci şi sute de mii de oameni. Dar înainte de toate, trebuie să învăţăm să dăm dovadă de unitate şi să alegem în funcţii de conducere politicieni care sunt în stare să reînfăptuiască solidaritatea. Urmează alegerile şi decizia este în mâinile noastre.\nHaromszek, nr.5312 - 26.02.2008\nBăsescu despre autonomie\nBodor Janos După discuţiile purtate cu reprezentanţii comunităţilor româneşti şi cu liderii maghiari ai autorităţilor locale din judeţele Covasna şi Harghita, preşedintele Traian Băsescu a afirmat, între altele, răspunzând întrebărilor adresate de presă: “Viitorul judeţelor Covasna şi Harghita depinde de relaţia dintre maghiarii şi românii care trăiesc aici şi de crearea unor priorităţi care să facă posibilă accesarea fondurilor asigurate de UE. Bunăstarea nu se crează prin poveşti şi sloganuri ci profitându-se de calitatea de membru UE. Cel care vorbeşte de autonomie în afara cadrului constituţional, nu face decât să creeze tensiuni inutile. Si eu sunt un adept şi un susţinător al autonomie, însă aceasta să fie egală cu cea din judeţele Călăraşi, Bihor şi Constanţa. Autonomia trebuie să aibă acelaşi nivel în întreaga ţară, deoarece statul român este unitar. In acelaşi timp, îmi este clar -şi sprijin de foarte mult timp această cauză- că trebuie dizolvată obstucţionarea descentralizării, sau altfel spus, trebuie eliminată împiedicarea creşterii autonomiei locale. Nu este util să se ţină morţiş la luarea unei decizii centralizate în cazul numirii directorilor de şcoli şi spitale, după cum nu este bine nici atunci când poliţia nu stă la dispoziţia autorităţilor locale. Menţinerea sistemelor centralizate le crează miniştrilor impresia că dispun de putere diferenţiată, aceştia crezând că puterea se măsoară în numărul de directori pe care îi pot demite, în loc să urmărească interesele comunităţilor. I-am rugat pe reprezentanţilor comunităţilor româneşti şi maghiare din judeţele Covasna şi Harghita să poarte un dialog reciproc mai strâns şi am primit promisuni în acest sens din partea ambelor părţi. Din păcate, în ambele comunităţi pot fi sesizate frustrări nefondate, însă ele trebuie să înţeleagă că azi nu mai poate fi cum era pe vremea lui Ceauşescu, nu mai pot fi aduşi aici directori din alte regiuni ale ţării. Pe de altă parte, majoritarii din judeţele Covasna şi Harghita trebuie să înţeleagă că în baza competenţei, românii au în mod egal acces la funcţiile publice”.\nHaromszek, nr.5313 - 27.02.2008\nSe întruneşte Consiliul Maghiar pentru Autonomie din Bazinul Carpatic\nFarkas Reka Tokes Laszlo, preşedintele CNMT, a iniţiat întrunirea Consiliului Maghiar pentru Autonomie din Bazinul Carpatic. “In urmă cu câţiva ani, în momentul înfiinţării acestui organism, am pornit de la ideea că dacă ne solidarizăm la nivelul Bazinului Carpatic, avem şanse mult mai mari să reprezentăm autodeterminarea maghiară” -a declarat Tokes Laszlo. In momentul înfiinţării organismului, UDMR nu şi-a asumat calitatea de membru, determinând în acelaşi timp atât Uniunea Maghiară din Voivodina cât şi Partidul Coaliţiei Maghiare din Tinutul de Sus să renunţe. Acum însă, partidele maghiare din Voivodina şi Tinutul de Sus sunt dispuse să facă partde din consiliu şi să dezbată probleme comune. Consiliul Maghiar pentru Autonomie din Bazinul Carpatic se va întruni în prima jumătate a lunii martie. Deocamdată nu se ştie dacă UDMR este sau nu dispusă să se afilieze. “In privinţa apropierii de UDMR, ne-a descurajat faptul că de la alegerile din 25 noiembrie încoace, Marko Bela oferă răspunsuri contradictorii la apelurile noastre la dialog. Bineînţeles că noi vom invita şi UDMR la acest forum” -a declarat Tokes Laszlo.\nHaromszek, nr.5313 - 27.02.2008\nVizite la nivel înalt\nKuti Janos Din presa din ţară am aflat că europarlamentarul Sogor Csaba şi Antal Arpad, reprezentantul nostru în Parlamentul român, s-au dus în Kosovo să spioneze, să studieze pe furiş modul în care albanezii au proclamat independenţa provinciei Kosovo, după care să-l pună în aplicare aici, acasă, în privinţa independenţei Pământului Secuiesc. Ruşii însărcinaseră familia Rosenberg şi au furat secretul bombei atomice de la americani. Totul iese la iveală. Boris Tadic a venit la timp aici şi a demascat viclenia. El a venit de fapt să culeagă informaţii. A aflat de la preşedintele Băsescu faptul că s-a reuşit împiedicarea proclamării independenţei Pământului Secuiesc, în sensul că nu li s-a acordat nici măcar o fărâmă de autonomie secuilor. Problema este că a întârziat, pentru că la noi s-a proclamat deja independenţa regiunii Kosovo. Preşedintele Băsescu a venit în Trei Scaune să vadă dacă nu cumva secuii şi-au proclamat pe ascuns independenţa. Intre timp, în secret s-a putut întâlni cu vechiul său prieten, Szasz Jeno. S-ar putea să se mai folosească de această relaţie. A vrut să mănânce gulaş. Se obişnuieşte cu mâncarea de pe la noi, deoarece şi anul trecut a mâncat acelaşi lucru. A fost încântat. Ar fi fost mai bine să fi fost servit cu ciorbă de cartofi. Poate că ar fi cumpărat câteva kilograme de cartofi. Să avem mai puţini, deoarece ni se strică în magazii. Măcar ar putea pune o vorbă la Bucureşti să nu se mai permită importul. Noi ne-am săturat deja de mâncarea altora. De aproape 20 de ani mâncăm ceea ce se găteşte la Bucureşti. El ştie că gulaşul comunismului a fost mai bun decât comunismul naţional de aici. L-au mâncat maghiarii, însă nouă, celor din zonele limitrofe nu ne-au rămas nici măcar firimituri ale drepturilor. S-a realizat egalitatea. Copiii maghiari pot învăţa limba română, la fel ca şi cei de naţionalitate română. Traian Băsescu a fost singurul care a fost de acord ca elevii maghiari să înveţe limba în regim de limbă străină. S-a gândit: cine ştie ce se va întâmpla? Nici Fidel Castro nu a domnit o veşnicie. Totul se termină odată. S-ar putea întâmpla ca România să recunoască independenţa provinciei Kosovo sau să ne acorde autonomia. Si atunci va fi binevenit ca în baza principiului reciprocităţii, elevii români să înveţe limba maghiară ca limbă străină. La noi toată lumea spune altceva decât gândeşte.In zadar afirmă maghiarii că nu vor independenţă ci doar autonomie. In pofida acestui fapt, despre noi se spune în continuu că am dori separare, independenţă, revizionism şi separatism.\nEuropai-Ido, nr.5 - martie 2008\nDupă 96 de ani, Kosovo s-a rupt şi în mod oficial de Serbia / Legislativul de la Pristina a adoptat cu urale declaraţia de independenţă Din 1912, Kosovo a fost sub autoritatea vecinului său nordic. Din 1981 încoace, albanezii ajunşi în ultimele decenii majoritari în regiune, au luptat mai întâi pentru transformarea patriei lor într-o republică autonomă în cadrul Iugoslaviei, iar după anii 1990, pentru independenţa Kosovo.\nKosovo, cu o suprafaţă de 10.877 kmp, se învecinează la nord şi est cu Serbia şi Muntenegru, la sud cu Macedonia iar la sud-vest cu Albania. Cei aproximativ 2 milioane de locuitori sunt în procent de 92% albanezi, de 4% sârbi şi 4% de alte naţionalităţi. 90% sunt adepţi ai religiei islamice sunite. In regiune sunt vorbite limbile albaneză, sârbă şi turcă. Pristina este capitala.\nEste una din cele mai sărace economii din Europa, a fost considerată întotdeauna cel mai sărac teritoriu al fostei Iugoslavii, cel puţin jumătate din locuitori trăind în sărăcie. Kosovo este bogată în ape minerale însă investitorii o ocolesc de departe. Majoritatea locuitorilor se ocupă de agricultură. Rata şomajului este mare, salariile sunt mici, cel care poate îşi caută de lucru în străinătate.\n96 de ani: Kosovo în Serbia\nIn 1912, după primul război balcanic, Kosovoul considerat leagănul statalităţii sârbe, i-a revenit Serbiei, iar ulterior, după primul război mondial, a devenit parte a Iugoslaviei (până în 1929 Regatul Sârbo-Croato-Sloven). Sârbii care au jucat un rol dominant în noua formaţiune statală au vrut să redobândească regiunea şi din punct de vedere etnic, asimilându-i sau obligându-i să se mute forţat pe albanezii care atunci se aflau deja în majoritate. In perioada 1945-46, Kosovo a devenit teritoriu autonom, iar în 1963 -teritoriu autonom în interiorul Republicii Socialiste Sârbe. Constituţia iugoslavă din 1974 i-a asigurat regiunii o autonomie considerabilă. Deşi regiunea aparţinea scriptic de Serbia, aceasta abia dacă exercita vreun control asupra ei.\nIn 1981, majoritatea albaneză kosovară a iniţiat o mişcare pentru ridicarea regiunii la rang de republică, însă această mişcare a fost calificată la Belgrad drept contrarevoluţie, a fost înfrântă cu ajutorul forţelor de ordine publică iar sute de albanezi au fost aruncaţi în închisoare. In 28 martie 1989, parlamentul sârb a adoptat o modificare a constituţiei, care a redus considerabil autonomia Kosovo iar în 28 iunie 1989, preşedintele sârb Slobodan Milosevici a rostit în faţa a milioane de oameni un discurs cu o vădită tentă naţionalistă. Drept răspuns, reprezentanţii albanezi din parlamentul regional au proclamat, la 2 iulie 1990, Republica Kosovo (pe atunci încă în interiorul graniţelor Iugoslaviei). Belgradul a dizolvat legislativul. In 1992, albanezii au ales -tot în mod semilegal-un “parlament” şi un “preşedinte al republcii”, în persoana lui Ibrahim Rugova.\nRăzboi de gherilă, bombardament NATO, înfrângere sârbă\nLa începutul anului 1998, organizaţia armată a albanezilor, Armata de Eliberare din Kosovo (UCK) a declanşat un război împotriva sârbilor pentru “eliberarea” regiunii, însă forţele sârbe de ordine au înăbuşnit brutal lupta de gherilă. Proiectul de pace elaborat, prin angrenarea marilor puteri, în vederea soluţionării crizei, a fost respins de preşedintele iugoslav Slobodan Milosevici iar armata iugoslavă a demarat înfiinţarea Kosovoului pur sârbesc din punct de vedere etnic. După eşecul negocierilor, în 24 martie 1999, NATO a început să bombardeze Iugoslavia. La 10 iunie, Belgradul a acceptat condiţiile. In regiunea din care sârbii se refugiau din calea represiunilor albaneze au intrat forţele internaţionale de menţinere a păcii, dirijate de NATO, KFOR iar administraţia a fost preluată de misiunea ONU. Rezoluţia 1244 adoptată la 10 iunie 1999 de Consiliul de Securitate al ONU recunoştea suveranitatea Iugoslaviei asupra Kosovo şi în acelaşi timp prevedea înfiinţarea unei autonomii însemnate pentru regiune.\nLa finele anului 2005, finlandezul Martti Ahtisaari, însărcinat special al ONU, a început o misiune în scopul stabilirii statutului definitiv al Kosovo. La începutul anului 2006, între sârbi şi albanezii kosovari au început tratative care au eşuat.\nPartea sârbă nu a acceptat proiectul lui Ahtissaari, proiect care, în opinia Belgradului, privează Serbia de 15% din suprafaţa teritorială şi îi modifică arbitrar hotarele recunoscute în plan internaţional. In 8 noiembrie 2006, în Serbia este anunţată o nouă constituţie, care califică Kosovo drept parte inalienabilă a ţării.\nPremierul kosovar Hasim Thaci a jucat un rol definitoriu în pregătirile pentru transformarea regiunii într-una independentă şi în proclamarea independenţei ei.\nSe ştiu prea puţine despre bărbatul transformat din lider de gherilă în politician cu zâmbet larg, mereu elegant.\nCe este cert: Hasim Thaci s-a născut la 24 aprilie 1968 într-un mic sat, Brocna, situat în zona de centru a Kosovo, Drenica. Pe când studia filozofia şi istoria la Universitatea din Pristina, a devenit activist împotriva sârbilor iar în 1991 a fost ales lider al asociaţiei studenţilor albanezi.\nAflat la începutul carierei sale de tânăr intelectual, în 1995 a plecat în Elveţia -acolo trăieşte una din cele mai numeroase comunităţi albaneze vest-europene-, continuându-şi studiile de istorie şi politologie la Universitatea din Zurich. A părăsit apoi oraşul elveţian pentru ca în 1997 să devină Sarpele, unul din cei mai cunoscuţi lideri ai UCK-ului condus de Ibrahim Rugova, părintele ideii independenţei Kosovo.\nEl a fost cel care a reprezentat UCK la tratativele de pace purtate în 1999 la Rambouillet, în apropiere de Paris, iar atitudinea sa a fost una dură: nu a fost dispus să semneze acordul de soluţionare a situaţiei din Kosovo deoarece acesta nu prevedea organizarea unui referendum privind soarta regiunii din sudul Serbiei. La vremea respectivă, în Kosovo trăiau de trei ori mai mulţi sârbi decât azi însă albanezii erau şi pe atunci în majoritate.\nS-a petrecut totuşi ceva. După câteva discuţii prelungi cu Madeleine Albright, pe atunci ministru american de externe, Thaci s-a reîntors în Kosovo, a discutat câteva zile cu tovarăşii săi luptători, după care a zburat înapoi la Paris şi a semnat acordul. Acesta tot nu a putut însă intra în vigoare deoarece preşedintele iugoslav Slobodan Molosevici nu retrăsese din Kosovo forţele poliţieneşti şi militare sârbe.\nA urmat apoi bombardarea, timp de 78 de zile, de către NATO, a Serbiei, care a dus la predarea Belgradului, după care Thaci a apărut ca un adevărat politician (este adevărat că încă în uniformă de camuflaj).\nCu timpul, Thaci a schimbat hainele. In costum, la cravată, a înfiinţat Partidul Democrat din Kosovo (PDK).\nEfectul de domino\nParlamentul de la Pristina a anunţat sâmbătă ruperea Kosovo de Serbia. Cele mai mari puteri occidentale sprijină transformarea regiunii locuite în majoritate covârşitoare de albanezi într-una independentă, ele subliniind în acelaşi timp că acest caz nu poate servi drept model pentru alte teritorii care aspiră la separare.\nAlbania a fost prima care a salutat independenţa Kosovo\nPremierul albanez Sali Bersiha a declarat: de acum înainte va privi la ziua de 17 februarie ca la ziua “renaşterii” patriei sale Kosovo.\nProclamarea independenţei este un “eveniment important” pentru Kosovo -astfel a apreciat ministerul britanic de externe pasul parlamentului de la Pristina. După cum a arătat purtătorul de cuvânt al Foreign Office, este aşteptată o declaraţie oficială luni, după consfătuirea de la Bruxelles a miniştrilor de externe din cadrul UE.\nPreşedintele ceh a atras atenţia asupra pericolului “efectului de domino” provocat de independenţa Kosovo. Intr-o declaraţie făcută unei staţii TV pragheze, Vaclav Klaus a arătat: în Europa de după cel de-al II-lea război mondial, proclamarea unilaterală a separării, “un astfel de pas, este fără precedent”. In urma acestuia, exemplul kosovar ar putea fi urmat şi în alte ţări ale lumii -a arătat el. După cum a adăugat Klaus, Republica Cehă se va alătura poziţiei majoritare adoptate în cadrul UE în problema privind recunoaşterea Kosovoului independent.\nEuropai-Ido, nr.5 - martie 2008\nKosovo, sau cinica prefăcătorie istorică\nStoffan Gyorgy Toţi maghiarii susţin ideea ca Ungaria să recunoască independenţa Kosovo. Nimeni nu discută, nu întreabă şi nu cercetează însă dacă aceasta este legitimă sau nu.\nA fost odată o ţară frumoasă, mare, în care trăiau mai multe popoare iar unul dintre ele era cel care o întreţinea, era legiuitorul ei. Menţinea ordinea, îndrăgea şi apăra meleagul, una din cele mai frumoase părţi de ţară. Până într-o zi când a început să se strecoare un alt popor, care în schimbul unor bani puţini şi a câtorva pahare de pălincă muncea foarte mult. Si-a construit biserică şi i-a cerut un preot ţării în care locuise până atunci şi de unde s-a strecurat aici. Conducerea ţării nu a observat că încetul cu încetul, cei care s-au strecurat aici ajunseseră să fie mai mulţi decât locuitorii indigeni. Ei nu mai cereau, în schimb revendicau din patria celuilalt popor. Si nu puţin. Au incitat la revoltă şi o a treia etnie, care li s-a alăturat, pentru că, zice-se, locuitorii indigeni le-au luat drepturile. A venit apoi o zi tristă de iarnă, în care cele două popoare s-au adunat împreună şi au hotărât să ia de la proprietarul de drept pământurile care li se cuvin…Si le-au luat.\nEste greu de stabilit azi despre ce popoare şi ce pămâmânturi am vorbit, pentru că în decurs de 100 de ani este pentru a doua oară că se întâmplă aşa ceva în Europa. Este adevărat că în ultimul caz nu marile puteri ci un popor mic a decis în legătură cu apartenenţa pământurilor străvechi ale unei alte naţiuni…\nDacă aş fi maliţios, aş spune: aşa le trebuie, cel puţin află şi ei ce este Dumnezeul albanezilor… Pentru că şi din pământul nostru au destul. Dar nu sunt maliţios…Pentru că mă doare ceea ce am pierdut la fel cum îl doare şi pe sârb ceea ce a pierdut…Singura diferenţă este că sârbul îşi va redobândi ceea ce a pierdut, pentru că îşi iubeşte patria iar dacă vine vorba de naţiunea sa, nu se scindează!… Dacă înţelegeţi despre ce vorbesc.\n","date":"04-04-2008","img":"","permalink":"https://axaneamului.ro/posts/magazine/axa-i/8/traduceri-din-presa-de-limba-maghiara-din-romania/","series":["AXA ANUL I"],"tags":null,"title":"Traduceri din presa de limbă maghiară din România"},{"author":"Florin Stuparu","categories":["Învăţături ale Sfinţilor Părinţi","Oglinda Vremii"],"content":"Semnul vădit al apropiatei naşteri a Antihristului celui mare este politica ecumenistă a Ortodoxiei oficiale, ecumenism care a ajuns „dogmă” (adică adevăr neschimbător) împotriva sfintelor dogme lăsate de Însuşi Hristos-Dumnezeu în vremea vieţii Lui şi apoi de Sfîntul Duh-Dumnezeu, prin Sfinţii Apostoli şi prin Sfinţii Părinţi ai Bisericii. Să vedem ce spun despre acest rău pe care îl trăim nemijlocit cîţiva dintre Sfinţii Părinţi ai vremii noastre. De pildă, Cuviosul Iustin Popovici:\n„Ecumenismul e numele de obşte pentru creştinismele mincinoase, pentru «Bisericile» mincinoase ale Europei Apusene. În el se află cu inima lor toate umanismele europene, cu papismul în frunte; iar toate aceste creştinisme mincinoase, toate aceste «Biserici» mincinoase, nu sînt nimic altceva decît erezie peste erezie. Numele lor evanghelic de obşte este acela de «atot-erezie» (pan-erezie). De ce? Fiindcă, de-a lungul istoriei, feluritele erezii tăgăduiau sau sluţeau anume însuşiri ale Dumnezeu-omului Domnului Hristos, în timp ce ereziile acestea europene Îl îndepărtează pe Dumnezeu-omul în întregime şi-L pun în locul Lui pe omul european. În această privinţă nu e nici o deosebire esenţială între papism, protestantism, ecumenism şi celelalte secte, al căror nume este «legiune»” (IUS).\nAlte lămuriri aduce Cuviosul Serafim Rose:\n„Ecumenismul este erezia care se întemeiază pe credinţa că nu există de fapt o Biserică văzută a lui Hristos şi că structura sa vizibilă la nivelul societăţii umane se formează deabia acum, prin eforturile universaliste ale Ecumenismului de a uni toate «Bisericile creştine» (şi chiar pe cele necreştine) într-o unică Biserică mondială. Natura însăşi a Ecumenismului este aceea de a creea în sufletele adepţilor săi anumite atitudini spirituale care, cu timpul, să producă o «pietate» şi o «spiritualitate» tipic ecumeniste. […] Dar – urmează Părintele Serafim – dacă nici una dintre «Bisericile» actuale nu poate pretinde că este «adevărata Biserică» a lui Hristos, atunci o amestecare a lor nu va duce nici ea la alcătuirea acestei Biserici unice. Şi, dacă toate aceste «Biserici creştine» nu există decît în măsura în care se pot raporta una la cealaltă, atunci nici o însumare a lor nu va putea rezulta într-o «Biserică» absolută, căci o atare însumare va trebui şi ea să se raporteze la alte organizaţii «religioase». Şi iată cum ecumenismul «Creştin» nu va putea să sfîrşească decît în sincretismul unei religii mondiale. […] Dăm cîteva exemple care indică liniile de dezvoltare a Mişcării Ecumenice din afara Creştinismului:\nPe 27 iunie 1965, s-a convocat la San Francisco o conferinţă religioasă pentru pacea mondială, cu ocazia aniversării a 20 de ani de la înfiinţarea unei filiale a ONU în acel oraş. În faţa unui public de 10 000 de persoane, reprezantanţi ai religiilor hindusă, budistă, musulmană, mozaică, protestantă, catolică şi ortodoxă au ţinut cuvîntări despre «fundamentarea religioasă» a noţiunii de «pace mondială», iar un cor «interconfesional» de 2 000 de voci a intonat imnuri religioase aparţinînd tuturor denominaţiunilor. În 1969, într-o declaraţie oficială a Bisericii Greceşti din America s-a afirmat: «Credem că Mişcarea Ecumenică, chiar dacă a luat naştere în sînul Creştinismului, trebuie să fie o mişcare a tuturor religiilor care îşi dau mîna.» The Temple of Understanding (Templul Înţelegerii), o fundaţie americană iniţiată în 1960 ca un fel de «asociaţie a religiilor unite», cu scopul de «a clădi Templul simbolic în diferite colţuri ale lumii» (doctrina Francmasoneriei), a ţinut pînă în prezent mai multe conferinţe «la vîrf». (În Comitetul Internaţional al Templului era membru şi Mitropolitul Emilianos, din patriarhia Constantinopolei.) La prima dintre ele, organizată la Calcutta, în 1968, Trapistul Thomas Merton a declarat: «Sîntem deja în unitate. Ceea ce trebuie să redobîndim însă este unitatea primordială.» La cea de a doua conferinţă (Geneva, 1970), s-au întîlnit 80 de reprezentanţi a zece religii, pentru a discuta probleme precum: «Proiectul de creare a Comunităţii Mondiale a Religiilor», iar pe 2 aprilie, la Catedrala Sfîntul Petru a avut loc o slujbă religioasă supraconfesională «fără precedent», descrisă de pastorul Protestant Babel [chiar aşa! – n. m.] ca fiind «un eveniment epocal în istoria religiilor». De asemenea, «credincioşii tuturor religiilor au fost invitaţi să coparticipe la cultul aceluiaşi dumnezeu; slujba s-a încheiat cu rugăciunea «Tatăl nostru».\nAşadar, «conferinţele la vîrf» oferă delegaţilor Ortodocşi ocazia să intre în dialoguri care duc la «crearea unei comunităţi mondiale a religiilor», care «grăbesc realizarea visului de pace şi de înţelegere al omenirii», potrivit filosofiilor întemeiate de Vivekananda, Ramakrishna, Gandhi, Switzer. La începutul anului 1970, Consiliul Mondial al Bisericilor a finanţat Conferinţa de la Ajaltoun (Liban) dintre Hinduşi, Budişti, Creştini şi Musulmani, care a fost urmată de o conferinţă la Zurich, unde 23 de «teologi» ai CMB au declarat necesitatea «dialogului» cu religiile necreştine.\nÎn 1979, la întîlnirea Comitetului Central al CNB de la Addis Abbeba, Mitropolitul Georges Khodre al Beirutului (Biserica Ortodoxă a Antiohiei) i-a şocat pînă şi pe Protestanţi, cînd i-a urgentat pe Creştini să «investigheze viaţa de autentică spiritualitatea a celor nebotezaţi» şi să-şi îmbogăţească experienţa cu «comorile ce se află în sînul comunităţii religioase universale». În februarie 1972, Biserica Ortodoxă Greacă din America a intrat într-un dialog «teologic» oficial cu reprezentanţii cultului mozaic. Atunci, «teologii» Greci au căzut de acord cu «revizuirea textelor lor liturgice referitoare la Iudei şi iudaism, atunci cînd ele sînt negative sau ostile»” (SER2).  Şi lucrurile au urmat pe această cale. Să ne amintim – de pildă – de acel San’ Egidio de acum cîţiva ani de la Bucureşti, întîlnire al cărei slogan (născocit de Bill Clinton!) era: „Pacea este numele lui Dumnezeu!” Atunci, întru numele zeul „Pace”, Ortodocşii s-au adunat şi s-au rugat împreună cu toate ereziile, cu toţi păgînii, cu vrăjitorii Africani şi cu Iudeii, uitînd că Hristos nu a venit să aducă pacea, ci sabia (Matei 10:34). Acelaşi lucru s-a întîmplat şi la întîlnirile de la Asissi din ultimii ani, unde i-am văzut pe Ortodocşi rugîndu-se împreună cu toţi cei zişi mai înainte şi cu Indieni Americani (purtînd pene şi tot soiul de amulete), care chiar au fumat „calumetul păcii”, spre bucuria celor de faţă.\nCăci la ce s-a ajuns? La a spune că toate „religiile”, adică înşelările drăceşti, sînt povăţuite de Duhul Sfînt, Care „suflă unde vrea El”! Încheierea e că toate eresurile şi înşelările sînt „adevărate”, că „adevărul” este peste tot şi că vrăjmaşii lui Hristos sînt prietenii lui Hristos! Iată nebunia ultimilor ani ai acestei lumi căzute, pe care doar Hristos Însuşi o va putea curma, întru a doua Sa venire.\nAltfel spus, s-a ajuns să se creadă de către toţi că Mîntuitorul este Antihristul, adică pierzătorul, pe care îl cerem cu toţii, de la Evrei şi pînă la Ortodocşi şi păgîni! Am văzut astfel cum, în Piaţa San Pietro din Vatican, un cor de Evrei cînta „Eu cred în venirea lui Mesiah”, fiind ascultaţi de ceilalţi cu mare bucurie şi nădejde (Ce are Dalai Lama sau muftiul Turc cu „Mesiah” nu pot înţelege! Unde se vorbeşte în sutre-le budhiste sau în Coran de acest „mîntuitor”?) De faţă erau şi ierarhi Ortodocşi, fireşte, ba chiar şi corul psaltic al Patriarhiei din Atena, care cînta şi el ceva din slujba Sfintei Liturghii. Să mai povestim de spectacolele cu muzică şi dansuri drăceşti (la Camberra) ale Aborigenilor din Australia (aproape goi şi vopsiţi precum diavolii), urmate de „rugăciunile creştine” ale Neoprotestanţilor Coreeni (!), în care e chemat „spiritul fratelui Jesus”, alături de „spiritele naturii”, întîi-stătătorul acelei întîlniri fiind un ierarh Ortodox? Iată dar că „noul Cristos” şi „noul Creştinism” – adică „Creştinismul” antihristic – au ajuns astăzi aproape de împlinirea lor, lumea fiind pregătită să-l primească pe „cel ce vine întru numele său”.\nCa să scurtez un cuvînt ce ar putea urma la nesfîrşit, să mai vedem doar o singură dovadă a ceea ce vreau să spun: în urmă cu puţini ani, fostul cardinal Joseph Ratzinger (actualul Papă Benedict al 16-lea) a blagoslovit, în calitate de preşedinte al Congregaţiei pentru Doctrina Credinţei, un studiu de 210 pagini – intitulat „Poporul Evreu şi sfintele sale scripturi în Biblia creştină”, publicat de Comisia Biblică Pontificală – unde se spune că „aşteptarea mesianică a Evreilor nu este zadarnică. […] Deosebirea pentru noi este că cel care va veni va avea caracteristicile lui Isus, cel care a venit deja şi este prezent şi activ printre noi.” Nimic nou în asta! Noi ştim de la Ioan Teologul că Antihristul a venit, ca duh, de mult în lume! E vorba despre acela a cărui poză o vedem făcîndu-ne cu ochiul de pe cruce din neînchipuit de hulitoarele „tablouri religioase”, sau din filmele cu Jesus Christ Superstar sau despre care citim în afişele papistaşe: „Isus şi Maria te aşteaptă la pocăinţă.” Acum el mai trebuie doar să se întrupeze, aşteptat fiind de Evrei şi de toţi ceilalţi vrăjmaşi ai lui Hristos. O spune limpede Andrea Riccardi, fondatorul comunităţii San’ Egidio, vestită pentru rolul jucat în „promovarea dialogului inter-religios”: „În trecut, vorbeam de o moştenire străveche, comună [cu Evreii, n. m.]. Dar acum, pentru prima dată, vorbim despre viitorul nostru comun, aşteptîndu-l pe Mesia şi sfîrşitul lumii.” Se împlinesc astfel vorbele purtătorilor de Duh: „Antihrist nu-şi va arăta numaidecît chipul satanic cu care va stăpîni, ci se va înfăţişa ca binefăcător, propovăduitor al păcii, libertăţii, egalităţii şi fraternităţii, ca, prin viclenie, să ajungă stăpînitor al întregii lumi. Popoarele vor fi amăgite, se vor lepăda de Hristos, se vor alătura Antihristului şi vor preda lui puterea şi stăpînirea lor (Apocalipsa 17:13)” (DIM).\nDespre dorinţa de pace şi păruta blîndeţe a Antihristului a vorbit încă Sfîntul Efrem Sirul, cu mai bine de 1600 de ani în urmă:\n„Ci în acest fel va veni ca să-i înşele pe toţi: fiind smerit, liniştit, urînd cele nedrepte, spre Iudei întorcîndu-se, bun, iubitor de săraci, peste măsură de frumos, cu bună aşezare, lin către toţi, cinstind cu osebire pe Evrei (căci ei aşteaptă venirea lui). Iar întru toate acestea se vor face semne, arătări şi înfricoşări cu multă stăpînire, şi se va meşteşugi cu vicleşug ca să placă tuturor şi să fie iubit de mulţi. Şi daruri nu va lua, cu mînie nu va grăi, mîhnit nu se va arăta, şi cu chipul bunei rînduieli va amăgi lumea, pînă ce se va face împărat. Şi, după ce vor vedea multe popoare nişte fapte bune ca acestea, toţi împreună cu o socoteală se vor face, şi cu bucurie mare îl vor propovădui pe el împărat, zicînd unii către alţii: «Au doară se mai află vreun om ca acesta bun şi drept?» Şi mai mult poporul cel ucigaş al Evreilor îl va cinsti şi se vor bucura de împărăţia lui. Pentru aceea, şi ca unul ce va cinsti mai mult locul şi biserica cea veche a Evreilor, va arăta tuturor că are grijă de ei. Şi, cînd va împărăţi balaurul pe pămînt, cu mare sîrguinţă toate popoarele îi vor veni în ajutor: Edom şi Moav, încă şi fiii lui Amon, ca unui adevărat împărat i se vor închina lui cu bucurie, şi ei se vor face cei dintîi apărători ai lui.”\nDupă uscăciunea ateismului, ecumenismul este acum deosebit de ispititor, părînd a fi o „înflorire a credinţei”. Este cea mai mare amăgire a tuturor vremurilor! Ateismul a surpat toţi dumnezeii, iar Ecumenismul îi îngăduie deocamdată ca „simboluri culturale”, pînă ce se va ivi Antihristul, omul Satanei, căruia omenirea înşelată i se va închina ca unui unic dumnezeu. „Antihristul va fi om oarecare, îmbrăcat cu toată lucrarea satanei: «Şi se va arăta omul care se va înălţa mai presus de tot ce Se zice sau Se cinsteşte ca Dumnezeu» (2 Tesaloniceni 2:4). Acela nu va aduce închinăciune de idoli, ci va fi potrivnic lui Dumnezeu, şi va surpa toţi dumnezeii şi va porunci să se închine lui în locul lui Dumnezeu. Şi va şedea în biserica lui Dumnezeu, nu numai în cea din Ierusalim, ci şi în bisericile cele de pretutindeni” (IOA).\nPe ce se întemeiază această nebunie, care calcă în picioare Scripturile, zicînd totodată că le urmează? Pe ceea ce eu numesc cu un singur cuvînt „gnoză”, adică acel eres care învaţă că omenirea este din Dumnezeu în chip fiinţial, astfel încît omul poate ajunge el însuşi „dumnezeu” după fiinţă, în urma „evoluţiei spirituale”. Sminteala aceasta nu cuprinde nimic nou, ea nefiind decît învierea vechii erezii gnostice din primele veacuri creştine, care întemeiază filosofia Antihristului. Să citim ce scrie despre aceasta părintele Damaschin, editorul părintelui Serafim Rose:\n„Dacă, potrivit gîndirii neo-păgîne de azi, atît noi înşine, cît şi Hristos (împreună cu orice altceva) sîntem doar «difuziuni ale firii dumnezeieşti» [deci dumnezei din fire, n. m.], atunci Hristos nu mai are de făcut nimic altceva decît să ne călăuzească înapoi la gnoza a ceea ce sîntem deja. Aceasta este, desigur, tocmai învăţătura propovăduită acum sub îndreptăţirea că ar fi învăţătura autentică, «ezoterică» a lui Hristos. În realitate, ea este doar reînvierea vechii erezii gnostice, întemeiate pe filosofia păgînă. Wilber vorbeşte de învăţăturile ce sînt «redescoperite» în textele gnostice: «Este vădit din aceste texte că principala activitate a lui Isus a fost aceea de a se întrupa în adepţii săi nu ca unicul fiu al lui Dumnezeu, ci în felul unui adevărat călăuzitor spiritual, ajutîndu-i pe toţi să ajungă «fii ai lui Dumnezeu». Există trei trăsături esenţiale ale mesajului ezoteric al lui Cristos, aşa cum e dezvăluit în Evangheliile Gnostice:\ncunoaşterea de sine este cunoaşterea lui Dumnezeu; sinele (cel mai înalt) şi divinul sînt identice. Isus cel viu al acestor texte vorbeşte despre «iluzie» şi «iluminare», nu despre păcat şi pocăinţă. Isus este prezentat nu ca Domnul, ci ca un călăuzitor spiritual. Să notăm doar că acestea sînt tocmai poziţiile religiei Dharmakaya.»  Aşadar, noi înşine putem fi «dumnezeu». Acesta e un element crucial în «religia viitorului», fiindcă prin el Antihrist va fi încredinţat că este un alt fiu al lui Dumnezeu care s-a întrupat.” (Încheierea la SER1).\nDespre aceasta, părintele Serafim Rose zice aşa: „Proorocii mincinoşi ai vremurilor noastre anunţă cu un glas din ce în cel mai puternic apropierea «noii ere a Duhului sfînt», a «noii cincizecimi», a «punctului Omega». Este exact ceea ce se numeşte, în adevăratele proorociri ale Bisericii Ortodoxe, «domnia lui Antihrist». Această proorocie începe să se împlinească tocmai în zilele noastre, cu forţa unei puteri diavoleşti” (SER2).\nTrebuie să înţelegem bine că scopul de căpetenie al ecumenismului apostat nu este unirea „religiilor” – adică a credinţelor mincinoase, deci insuflate de Satana – ci preschimbarea dreptei şi adevăratei credinţe într-una strîmbă şi mincinoasă. Şi, într-adevăr, trăim „într-o vreme de întuneric şi înşelare aproape obşteşti, cînd pentru cei mai mulţi «Creştini» «Hristos» a devenit tocmai acela pe care învăţătura ortodoxă îl numeşte «Antihrist»” (SER2). Încă în veacul al 19-lea, Sfîntul Episcop Ignatie Briancianinov ne atrăgea luarea aminte, zicînd că „lucrarea credinţei pravoslavnice poate fi recunoscută ca apropiindu-se de sfîrşitul hotărîtor. […] Nu avem de unde aştepta reînvierea Creştinismului. Vasele Sfîntului Duh au secat pentru totdeauna pretutindeni, chiar şi în mănăstiri, aceste tezaure de evlavie şi daruri harice. Or, substanţa Duhului dumnezeiesc poate fi înnoită numai prin uneltele Sale. Îndelungata şi milostiva răbdare a Domnului îngăduie să se prelungească şi să fie amînat deznodămîntul de pe urmă pentru cei rămaşi care se vor mîntui. Între timp, cei ce putrezesc sau au putrezit vor atinge deplina putreziciune. Cei ce vor să se mîntuiască trebuie să înţeleagă bine acest lucru şi să folosească timpul dat spre mîntuire, căci timpul scurt este, iar trecerea în veşnicie este aproape pentru fiecare din noi” (în AVE). Un veac în urma Sfîntului Ignatie (pe cînd ţările ortodoxe, mai puţin Grecia, erau stăpînite de ateismul comunist), Arhiepiscopul Averchie Tauşev încerca şi el să ne trezească, spunînd că „în prezent noţiunea de «Ortodoxie» şi-a pierdut înţelesul; sub obrăzarul «Ortodoxiei» se ascunde astăzi ne-Ortodoxia. Se iveşte trebuinţa făuririi unui nou cuvînt pentru ceea ce numim «Ortodoxie», aşa cum a trebuit să făurim termenul de «Ortodoxie». Şi acest lucru nu este deloc uşor” (AVE).\nŞi pentru ce s-a surpat Ortodoxia? Pentru că s-a umanizat, lucrările ei cele duhovniceşti s-au făcut trupeşti, cele dumnezeieşti s-au făcut omeneşti, cum arată Sfîntul Ignatie:\n„Astăzi, mulţi oameni au îndrăznit să-şi introducă rînduielile lor în rînduielile Sfîntului Duh. Din această pricină, rînduielile cereşti s-au făcut pămînteşti; cele duhovniceşti – trupeşti; cele sfinte – păcătoase; cele înţelepte – neghioabe. Văd nepotrivirea, văd năruirea ce decurge din ea; dar nu văd începutul din care decurg toate nenorocirile, pentru că privesc la lumina propriei raţiuni căzute şi nu la lumina lui Dumnezeu. Începutul nenorocirii stă în dispreţuirea neîngăduită şi trufaşă a poruncilor Sfîntului Duh, în înlocuirea lor cu rînduielile proprii. Iată unde e pricina destrămării de obşte, pricina căderii Creştinismului, a căderii morale ce precede întotdeauna ruina civilă, care prevesteşte această ruină. Se mai găsesc în particular Creştini, dar a fost pierdută cunoaşterea obştească, unică, a adevărului, prin care totul s-ar uni într-un singur trup duhovnicesc, cu un singur chip de cugetare, sub un singur cap obştesc: Hristos. Azi, fiecare [Ortodox] are mai mult sau mai puţin modul său de cugetare, «religia» sa, drumul lui, luate în chip arbitrar sau la întîmplare, socotite ca drepte sau măcar îndreptăţite. Această nenumărată turmă care a pierdut legătura şi unitatea în adevăr şi duh, prezintă observatorului duhovnicesc aspectul celei mai mari devălmăşii: fiecare oaie rătăceşte de capul ei, nimeni nu-i poartă grija, oamenii nu mai aud – într-atît li s-a îngreuiat auzul – glasul mîntuitor al Adevăratului Păstor ce răsună în Sfînta lui Biserică, ce le vădeşte sus şi tare nedreptatea şi le arată drumul drept” (IGN2).\nDespre umanismul „ortodox” al vremilor noastre vorbea cutremurat şi Cuviosul Iustin Popovici:\n„Şi unde [găsim acest umanism]? În însăşi inima organismului dumnezeiesc-omenesc al Bisericii şi, ceva mai mult, împotriva rostului Bisericii, care este liberarea de un astfel de umanism! Iar prin Biserică este firesc ca umanismul acesta să pătrundă apoi în toate ariile vieţii, persoanei şi societăţii şi să fie propovăduit ca dogmă ultimă sau – şi mai bine – ca dogmă universală. În felul acesta, trufia omenească drăcească, ascunsă sub mantia Bisericii, ajunge dogmă de credinţă prefăcută în dogmă de viaţă, fără de care nu există mîntuire! Este înfricoşător şi numai să gîndească cineva la acest lucru, cu atît mai mult să-l spună, anume că în felul acesta singurul «laborator al mîntuirii» din lumea aceasta se preschimbă încet într-un «laborator» drăcesc de siluire a conştiinţelor omeneşti şi de zămislire de monştri, într-un laborator de denaturare a lui Dumnezeu şi a omului prin denaturarea Dumnezeu-omului” (IUS).\nŞi acelaşi Sfînt Ignatie Briancianinov ne pregăteşte pentru a ne feri atît de înşelare, cît şi de temere:\n„Vieţuirea după Dumnezeu – spune Episcopul Ignatie – va ajunge tare anevoioasă, din pricina apostaziei de obşte. Mulţimea apostaţilor, numindu-se şi înfăţişîndu-se la arătare drept «Creştini», îi va prigoni cu atît mai lesne pe adevăraţii Creştini. Apostaţii, înmulţindu-se, îi vor împresura pe adevăraţii Creştini cu nenumărate intrigi, vor pune nenumărate piedici în calea bunelor-voiri de mîntuire şi slujire a Domnului, după cum arată Sfîntul Tihon Zadonski. Ei vor lupta împotriva robilor lui Dumnezeu, recurgînd la forţa autorităţilor de Stat, prin pedepse şi denunţuri, prin diferite uneltiri, amăgiri şi prigoană sălbatică” (în AVE). „În vremurile din urmă – adaugă şi Cuviosul Averchie Tauşev – adevăratul monah şi orice Creştin adevărat abia dacă vor putea găsi vreun adăpost îndepărtat şi ascuns pentru a sluji acolo cu oarecare libertate lui Dumnezeu şi pentru a nu se lăsa purtat de apostazie şi apostaţi în slujirea satanei. Cine, văzînd ce se petrece acum în lume, chiar slujirea satanei în chip făţiş, poate spune că aceste vremuri n-au şi venit? Fără îndoială că ele au şi venit, dacă Sfîntul ierarh Ignatie scria despre ele cu peste o sută de ani în urmă: «În viitor, vremurile vor fi tot mai grele. Creştinismul, ca duh, se îndepărtează dintre oameni, fără ca gloata tulburată şi înrobită lumii deşertăciunii să bage de seamă, lăsîndu-l propriei căderi!»” (AVE).\nBIBLIOGRAFIE:\n (AVE): EPISCOP AVERCHIE TAUŞEV, Marea apostazie, Mănăstirea Slătioara, 1999 (DIM): DIMITRIU SCARTSIUNI, Profeţii despre Antihrist, Atena, 1991 (IGN2): SFÎNTUL IGNATIE BRIANCIANINOV, Cuvînt despre moarte, Ed. Ileana, 1997 (IOA): SFÎNTUL IOAN GURĂ DE AUR, Puţul şi Împărţirea de grîu, Bunavestire, 1995 (IUS): Sfîntul IUSTIN POPOVICI, Biserica Ortodoxă şi Ecumenismul, Mănăatirea Sfinţii Arhangheli-Petru Vodă, 2002 (NIL): SFÎNTUL NIL ATHONITUL, Minuni şi vedenii, Sfîntul Schit al Sfîntului Vasile cel Mare – Sfîntul Munte Athos, 1935 (SER1): CUVIOSUL SERAFIM ROSE: Cartea facerii, crearea lumii şi omul începuturilor, Sofia, 2001 (SER2): CUVIOSUL SERAFIM ROSE, Ortodoxia şi religia viitorului, Chişinău, 1995  NOTĂ: PRIN ACEST TEXT, ÎNCEPEM O SERIE DE ARTICOLE CE VOR URMĂRI ÎNDEAPROAPE LUCRĂRILE „ORTODOXIEI” OFICIALE ÎNDEPTATE ÎMPOTRIVA ORTODOXIEI (ADICĂ A DREPTEI SLĂVIRI DE DUMNEZEU).","date":"04-04-2008","img":"","permalink":"https://axaneamului.ro/posts/magazine/axa-i/8/semnul-vadit-al-apropiatei-nasteri-a-antihristului/","series":["AXA ANUL I"],"tags":null,"title":"Semnul vădit al apropiatei naşteri a Antihristului"},{"author":"Adrian G. Romilă","categories":["Iconografie"],"content":"Unul dintre lucrurile pe care modernitatea ultimă le-a evacuat din comportamentul cultural al omului e încrederea în simbolurile religioase, în puterea lor întemeietoare. Golite de semnificaţii, denunţate ca idoli sau reduse la o simplă prezenţă decorativă, adică rupte de ritual, simbolurile sacre au devenit simple obiecte, uneori artistice, alteori istorice, dar în fine, obiecte. Realitatea încastrată în simbol devine şi ea, în acest caz, o simplă proiecţie imaginară, între multe altele, care constituie ecranul infernal ce însoţeşte astăzi, peste tot, privirea noastră iscoditoare. Dar o privire succintă asupra celui mai important „obiect” liturgic ortodox, icoana, (impropriu spus „obiect”, căci icoana e, în acelaşi timp, şi obiect estetic, şi simbol, şi realitate), va arăta că, pe acest ecran uriaş al imaginilor lumii, doar ea mai spune ceva autentic, doar ea mai poate oferi un model regenerator, ontologic vorbind.\nÎn icoana ortodoxă, pictorul nu reprezintă realist chipul (sau evenimentul) sacru, ci doar îl schiţează în elementele esenţiale. În plus, perspectiva obişnuită e abolită în favoarea uneia în care dimensiunile matematice, normale într-un desen făcut la rigoare, sunt transgresate. E vorba de ceea ce Pavel Florensky a numit „perspectiva inversă”: chiar reprezentat lateral, sfântul are chipul aproape turtit, îndreptat spre privitorul icoanei; proporţiile obişnuite între clădiri, oameni şi elemente naturale nu sunt respectate; volumul evanghelic ţinut de Hristos are toate laturile spre privitor; trupul e realizat doar din contururi alungite, subţiri, abia vizibile sub pliurile numeroase ale veşmintelor, ce sugerează o graţie imaterială. Toate detaliile indică pacea lăuntrică, sfinţenia, starea de rugăciune. Aureola din jurul capului (în contrast cu chipul oarecum întunecat) e şi ea expresia simbolică a realităţii sfinţeniei, împlinită „aici”. Cromatica trebuie să fie clară, în culori distincte, neamestecate, şi să trimită atât la transcendent (roşul — puterea, harul ce arde materia ca un foc, purificând-o; albastrul — cerul, infinitul, adâncimea dumnezeirii; albul — lumina, curăţenia sufletească), cât şi una naturală, proaspătă (verde, maro, galben).\nSpre deosebire de alte obiecte artistice şi chiar spre deosebire de alte imagini, în general (vorbeam mai sus de ecranul imaginilor lumii moderne), finalitatea icoanei o depăşeşte pe cea pur estetică, decorativă. Ea nu ocoleşte semnificaţiile umane, dar le redă adevăratul lor sens, le verticalizează, scopul ei este de a ne orienta către transfigurarea tuturor sentimentelor, a inteligenţei şi a celorlalte aspecte ale naturii noastre, dezgolindu-le de orice exaltare care nu ar putea fi decât patetică şi dăunătoare, sugerează L. Uspensky în celebrul său tratat asupra icoanei. Icoana repropune lumea într-o dimensiune ontologică originară, dar serveşte mai ales experienţei mistice, de înălţare către Dumnezeu, concomitent cu reprezentarea coborârii lui Dumnezeu în trupul uman şi în lume, totul pentru a face vizibile realităţile duhovniceşti. Iisus Hristos, Arhanghelii, Maica Domnului, Sfinţii, personajele ce participă la un eveniment sacru (Botez, Naştere, Schimbare la Faţă) s-au manifestat concret în istorie, dar aparţin în acelaşi timp lumii de „dincolo” şi trezesc în fiinţa umană dorinţa de a accede la Împărăţie, încă de „aici”, de a repeta gesturile sacre la scară terestră. Îndumnezeirea realizată de sfânt constituie premisa transfigurării cosmice totale, atunci când Frumuseţea veşnică va înlocui definitiv frumuseţea trecătoare a lumii.\nRelaţia între dimensiunile icoanei depăşeşte, aşadar, şi statutul de simbolic, şi pe acela de obiect estetic, căci icoana nu poate fi privită ca una sau ca cealaltă decât teoretic, laic, adică. În fapt, ea e identică prototipului ei, căruia îi reproduce sfinţenia şi pe care îl propune contemplatorului credincios, îl aduce aproape, îl face vizibil. Ea nu e „ceva care ţine locul a ceva pentru cineva”, nu construieşte o „lume” interpretabilă, ci ea însăşi, în forma şi materia ei, e simultan un obiect, un simbol, o realitate. Icoana îl duce pe contemplator de la realitatea în plină disoluţie la realitatea în sens tare, de la lume la Împărăţie, de la moarte la Înviere. Ea se constituie într-o contrapondere la ecranul multicolorat al lumii, proiectându-l pe om în dimensiunea lui de creaţie a lui Dumnezeu.\n","date":"04-04-2008","img":"https://axaneamului.ro/posts/magazine/axa-i/8/icoana-obiect-simbol-realitate/images/0.jpg","permalink":"https://axaneamului.ro/posts/magazine/axa-i/8/icoana-obiect-simbol-realitate/","series":["AXA ANUL I"],"tags":null,"title":"Icoana, obiect, simbol, realitate"},{"author":"Centrul European de Studii Covasna – Harghita","categories":["Politică","Istorie","Document"],"content":"Sub motivaţia înfiinţării unei “regiuni etnografice independente”, caracterizată de trăsături specifice culturale, etnice şi religioase, disputată de Casa de Habsburg şi Principatul Transilvaniei în perioada 1541-1867, începând cu anul 1994, lideri politici şi cultici ai minorităţii maghiare din ţara noastră, sprijiniţi vectorial de segmente naţionalist-extremiste ale unor organizaţii culturale, istorice şi cultice autohtone, din Ungaria şi diasporă, acţionează în mod concertat în vederea “autonomizării” teritoriului românesc respectiv, localizat de cei în cauză pe aliniamentul Tisa - Apuseni - Mureş.\nAcţiunea de autonomizare “Partium”, periclitând unitatea şi integritatea teritorială a ţării, se constituie în ameninţare la adresa siguranţei naţionale, potrivit articolului 3, literele “a”, “h” şi “I” din Legea nr. 51/1991 şi reprezintă o încălcare a articolului 15, punctele 8 şi 12 din Tratatul de înţelegere, cooperare şi bună vecinătate între România şi Ungaria.\nn. ns. totodată este încălcată şi prevederea finală a respectivului tratat, care stipulează că, “Părţile Contractante sunt de acord că Recomandarea 1201 nu se referă la drepturi colective şi nici nu obligă Părţile să acorde persoanelor respective dreptul la un statut special de autonomie teritorială bazată pe criterii etnice”.\nPentru realizarea obiectivului propus (conştientizarea etnicilor maghiari că zona “Partium” are caracteristici istorice şi demografice proprii, deosebite de alte regiuni geografice din România, în vederea realizării autonomiei teritoriale pe criteriu etnic), lideri naţionalist-extremişti de etnie maghiară din România, sprijiniţi de organizaţii etno-culturale şi istorice, şi de unele publicaţii de limbă maghiară, acţionează în trei direcţii principale:\nI. Crearea unor structuri organizatorice autonomist-separatiste.  “Consfătuirea de autoguvernare din Partium”, organism care grupează primari, viceprimari, consilieri şi parlamentari din judeţele Bihor, Satu-Mare, Maramureş şi Sălaj, structurile reprezentative locale în cauză urmând a realiza autonomizarea zonei “Partium” prin trei categorii de mijloace: ”Iniţiază dezvoltarea colaborării dintre autoadministraţiile locale ale regiunii, schimbul de informaţii, organizând trimestrial prin rotaţie, cu aportul tuturor celor patru judeţe din acest ţinut, Consfătuirile Autoadministraţiilor din Partium”; ”Iniţiază contactarea, în scopul schimbului de experienţă şi a colaborării regionale, cu consilierii şi responsabilii din autoadministraţiile vecine din Ungaria şi Ucraina Subcarpatică”; ”Iniţiază colaborarea cu toate organismele autoadministrative şi responsabilii organizaţiilor din ţară, care apreciază necesitatea înfiinţării cât mai urgente a autoguvernărilor locale, beneficiare a unei largi autonomii, condiţie indispensabilă pentru dezvoltarea democratică a României”.  n. ns. - aceste trei căi de realizare a autonomiei zonei “Partium” au fost stabilite la cea de-a doua “Consfătuire a autoguvernărilor din Partium”, desfăşurată la Simian, judeţul Bihor, în data de 21 ianuarie 1995.\n“Consfătuirea de autoguvernare din Partium”, ca organism destinat creării structurilor autonomiste, s-a întrunit până în prezent în cinci forumuri (28 octombrie 1994 - Mihăieni, judeţul Satu-Mare; 21 ianuarie 1995 - Simian, judeţul Bihor; 17 iunie 1995 - Crasna, judeţul Sălaj; 30 septembrie 1995 - Colţău, judeţul Maramureş; 20 iulie 1996 - Oradea, judeţul Bihor), la ultimul, primarii, viceprimarii şi consilierii din zona vizată, angajându-se cu următorul jurământ:\n“Eu prin voinţa alegătorilor din (localitate, judeţ) executor al reprezentării administraţiei publice, în calitate de (primar, viceprimar, consilier) mă angajez ca, în perioada însărcinării mele cu sarcini publice, respectând prevederile legilor în vigoare, punând toată forţa şi priceperea mea în folosul public, să reprezint cu demnitate comunitatea mea naţională, susţinând realizarea dezideratelor cetăţenilor din localitatea mea.\nAşa să-mi ajute Dumnezeu !”\nn. ns. - de remarcat, din punct de vedere psiho-istoric, încărcătura naţionalist-incitatoare a “legământului”, care face trimiteri directe la “comunitatea naţională maghiară” şi la cetăţeni (fără a specifica “români”) ceea ce, conform regulilor mesajelor propagandistice, induce automat în conştiinţa colectivă etnică “comunitatea invocată”. Omiterea intenţionată a conceptelor de integritate, unitate şi suveranitate, atribute fundamentale ale statului român, creează în conştiinţele colective o ameninţare de destructurare a valorilor în cauză, fenomen generator de încordări interetnice, având în vedere că lezează principii constituţionale fundamentale.\n “Casa Partium”, organizaţie cu caracter separatist, creată la 21.09.1996, ca for pan-maghiar regional instituţionalizat, care are drept obiectiv central coordonarea luptei maghiarilor, pentru realizarea autonomiei în zona vizată. Organismul în cauză a fost creat în urma unor contacte preliminare între Varga Gabor, liderul mişcării din Bihor, Muzsnay Arpad, coordonatorul celei din Satu Mare şi Szekelyhidi Agoston, preşedintele filialei Hajdu-Bihar (Ungaria) a “Uniunii Mondiale a Ungurilor”, una din principalele organizaţii neorevizioniste antiromâneşti (cu sediul la Budapesta) condusă de Csoori Sandor.  Astfel, la data de 21.09.1996, Varga Gabor, Nagy F. Istvan, Jakabffy Laszlo, Modog Gustav, Kiss Alexandru şi Stark Laszlo, s-au deplasat la Debrecen în Ungaria, unde împreună cu o delegaţie a filialei locale a “Forumului Democrat Maghiar”, au semnat protocolul de înfiinţare a “Societăţii organizaţiilor maghiare din Partium” (n.ns. - supranumită “Casa Partium”) , prin care erau reunite “organizaţiile civile maghiare, care funcţionează în cadrul cultelor, fundaţiilor şi asociaţiilor culturale, istorice, etnografice”, constituite pe principiul etnic.\nn. ns. prin “consens”, s-a hotărât ca în prima fază, în această organizaţie Să nu fie incluse “autoconducerile locale”, pentru a nu politiza excesiv acţiunile derulate în contextul unor manifestări culturale, istorice sau etnografice, în cadrul cărora inducerea sentimentelor autonomist-separatiste se produce prin educaţie cu tentă extremist-naţionalistă.\nII. Constituirea unor “centre pedagogice de învăţământ superior”, destinate pregătirii cadrelor didactice de etnie maghiară, dispuse să educe tineretul şi masele în spiritul ideologiei neorevizioniste ungare.\nAstfel, cu ocazia reuniunii conducerii naţionale a “Asociaţiei Pedagogilor Maghiari din România”, din martie 1994, s-a hotărât înfiinţarea a trei centre de învăţământ la nivel de ţară, la Sfântu Gheorghe, Odorheiu Secuiesc şi Oradea.\nn. ns. - Conform opiniei lui Tokes Laszlo, “constituirea acestor forme de învăţământ este absolut necesară (în zona “Partium” la Oradea şi în “Secuime”, la Sfântu Gheorghe şi Odorheiu Secuiesc), pentru a putea fi pus în aplicare principiul dublei polarităţi maghiare”, care prevede realizarea unui echilibru în pregătirea ungurilor din Ardeal, în cadrul celor doi poli - “Secuime” şi “Partium”.\nAstfel, la sfârşitul lunii mai 1994, episcopul romano-catolic de Oradea Tempfli Jozsef a realizat o serie de contacte în Ungaria cu Csoori Sandor, preşedintele “Uniunii Mondiale a Ungurilor” şi cu Entz Geza, fostul coordonator al „Oficiului pentru Maghiarii din Afara Graniţelor”, cărora le-a solicitat sprijin material şi financiar în vederea înfiinţării la Oradea a “Centrului Pedagogic pentru Partium”.\nUrmare a demersurilor întreprinse, “oficiul” menţionat a oferit prin Fundaţia “Illyes” pe care o patronează, suma de 20 milioane forinţi, virată sub formă de ajutoare şi donaţii, prin intermediul bisericilor romano-catolice şi reformate din Ardeal şi Ungaria.\nn. ns. - la iniţiativa episcopului Tokes Laszlo, în cadrul “Centrului Pedagogic pentru Partium “, funcţionează şi o formă de pregătire pedagogică de trei ani, curs fără frecvenţă, pentru formarea de cadre de naţionalitate maghiară, care îşi desfăşoară activitatea în mediul rural din “Partium”. Iniţiativa în cauză a fost concretizată prin intermediul vicepreşedintelui “Uniunii Pedagogilor Maghiari din România”, Nagy F.lstvan din Oradea, care, solicitând sprijinul Ministerului învăţământului din Ungaria în acest sens, a obţinut acordul ca această formă de pregătire să fie coordonată de către Institutul Pedagogic din Bekescsaba.\nPeriodic, “Centrul Pedagogic pentru Partium”, organizează cursuri de istorie pentru cadrele didactice de etnie maghiară din România, Slovacia şi Iugoslavia, la aceste acţiuni de îndoctrinare ideologică neorevizionistă conferenţiind profesori universitari din Ungaria şi România, cunoscuţi autori ai unor studii şi lucrări care susţin “apartenenţa de drept a Bazinului Carpatic la Ungaria şi superioritatea culturii maghiare, creatoare de civilizaţie în acest areal geopolitic” (Fleisz Janos şi Pukret Geza din Oradea, Egyed Akos din Cluj-Napoca, Demeny Lajos şi Tudor Kinga din Bucureşti, Oborni Terez şi Visi Zsolt din Pecs etc.).\nn. ns. - în cadrul acestor cursuri de istorie naţionalist-extremistă sunt folosite materiale didactice elaborate în acest spirit: cărţi, casete video, situaţii statistice, studii sociologice şi etnografice, hărţi ale Ungariei Mari, filme “documentare” realizate de către “Uniunea Mondială a Ungurilor” etc.\nIII. Derularea unor acţiuni de autonomizare culturală, prin intermediul unor asociaţii, ligi, fundaţii cu caracter istoric şi etnografic, destinate să inducă în conştiinţa etniei maghiare din “Partium” necesitatea orientării acestui teritoriu către structurile statale ale “patriei mamă”.\nPrincipala organizaţie care iniţiază şi coordonează aceste activităţi este “Comisia pentru ocrotirea monumentelor şi locurilor comemorative din Partium şi Banat”, cu sediul la Oradea, condusă de profesorul Dukret Geza, unul din principalii lideri ai mişcării de autonomizare “Partium”, preşedintele “Uniunii Carpatine Ardelene”.\nn.ns. - Societatea în cauză, precursoare a celei ce a funcţionat şi în perioada interbelică a fost realizată în 1993, când “Consiliul pentru Monumente” din cadrul Episcopiei Reformate de pe lângă Piatra Craiului, la iniţiativa episcopilor Tokes Laszlo, reformat, şi Tempfli Jozsef, romano-catolic, şi-a schimbat denumirea în “Comisia pentru ocrotirea monumentelor şi locurilor commemorative din Partium şi Banat”. De la acea dată, “comisia” este patronată de către cele două episcopii.\nOrganismul în cauză are delegaţi desemnaţi în judeţele Bihor, Arad, Maramureş, Satu-Mare şi Sălaj, care organizează şi coordonează la nivel local acţiunile dictate de la centru.\nActivităţile “Comisiei” sunt sprijinite logistic şi financiar şi de alte organizaţii constituite pe principiul “autonomizării culturale”: “Asociaţia Culturală a Maghiarilor din Ardeal”, “Uniunea Muzeului Ardelean”, “Uniunea Carpatină Ardeleană”, “Societatea Culturală Ady Endre” din Oradea, “Societatea pentru apărarea monumentelor istorice Kelemen Laszlo” din Satu-Mare, “Asociaţia Etnografică Kriza Janos” din Oradea etc..\nn.ns. - fondurile financiare necesare activităţii “Comisiei” sunt asigurate de cele două episcopii din Oradea (reformată şi romanocatolică), precum şi de organizaţii şi fundaţii din Ungaria (“Oficiul pentru Maghiarii din Afara Graniţelor”, Fundaţia “Illyes”. Liga “Pro-Transilvania”, “Uniunea Mondială a Ungurilor” etc).\n“Comisia pentru ocrotirea monumentelor şi locurilor commemorative din Partium şi Banat” desfăşoară două categorii de activităţi:\nLogistice:  alcătuirea unei baze informaţionale de date scrise şi fotografice care să susţină demonstrarea identităţii regionale distincte a zonei “Partium”; înfiinţarea unor asociaţii, ligi, fundaţii, care să susţină activităţile centrului în zona “Partium”.   Educativ-propagandistice:  dezvelirea de plăci comemorative şi ridicarea de statui în amintirea unor “personalităţi culturale şi istorice maghiare”, care de-a lungul timpului au luptat pentru refacerea “Ungariei Mari”; reamplasarea monumentelor închinate eroilor maghiari din primul şi al doilea război mondial; organizarea de acţiuni închinate sărbătorilor naţionale ungare: 15 martie 1848, Ziua Constituţiei - 6 octombrie, Ziua Ungariei Mari şi a Sfântului Ştefan - 20 August etc; iniţierea şi coordonarea unor simpozioane, colocvii, conferinţe pe teme istorice şi culturale, în cadrul cărora sunt susţinute şi “documentate”, principalele teze ale ideologiei neorevizioniste ungare; mediatizarea activităţilor “Comisiei” şi a celorlalte organizaţii pe care le coordonează sau cu care colaborează în acţiunile de autonomizare a zonei “Partium”, fie prin propriul organ de presă, fie prin intermediul altor publicaţii; angrenarea tinerilor etnici maghiari în acţiunile specifice “Comisiei”, prin acordarea de premii, burse, organizarea de excursii şi tabere în ţară şi străinătate, în special în Ungaria.    Astfel, pentru anul 1997, organizaţia în cauză, în colaborare cu cele menţionate, angrenate în mişcarea de autonomizare “Partium”, şi-a propus iniţierea următoarelor activităţi:\nSub directa îndrumare a consilierului episcopal al lui Tokes Laszlo, Szilaghi Aladar, se va derula ciclul de acţiuni denumit generic “Anul Familiei din Partium”, la care vor participa active toate organizaţiile angrenate în mişcare.\nPlanul activităţilor respective va fi întocmit de către Episcopia Reformată de pe lângă Piatra-Craiului, în înţelegere cu Episcopia Romano-Catolică de Oradea. Preoţii din cele două eparhii religioase au sarcina de a sprijini activ toate acţiunile etnicilor maghiari şi de a selecta persoanele propozabile pentru atribuirea “Medaliei Pro-Partium”;\nn. ns. - în scop stimulativ şi propagandistic, liderii mişcării de autonomizare din zona vizată, au instituit premii şi decoraţii ce se acordă unor persoane “cu merite deosebite în acţiunile din Partium”. Este şi cazul medaliei “Pro-Partium”, decernată până în prezent profesorului Dukret Geza, protopopului Virag Kalman, profesorului Ligetti Zoltan, precum şi cetăţenilor unguri Liptak Andras, fost rector al Universităţii “Lajos Kossuth” din Debrecen şi Tottosi Istvanne, din cadrul “Oficiului pentru Maghiarii din Afara Graniţelor Ungariei”. Organizarea concursului “Oral History”, pentru întocmirea unor lucrări privind “istoria localităţilor din Partium şi Banat”, iniţiat sub genericul “Formarea şi istoricul localităţilor noastre”.\nAcţiunea în cauză s-a derulat în cadrul sărbătorilor “Varadinum” - mai 1997, lucrările în cauză urmând a fi trimise până la data de 10 aprilie 1997, “Comisiei pentru Ocrotirea monumentelor şi locurilor comemorative din Partium şi Banat”, Episcopiei Reformate de Piatra Craiului sau Episcopiei Romano-Catolice de Oradea.\nn. ns. - materialele trimise vor fi publicate în revista “Partium”, iar cele considerate reprezentative vor fi susţinute de autori în cadrul colocviilor istorice “Varadinum”. Editarea “Ghidului de Călătorie Ardelean”, în urma completării de către etnicii maghiari implicaţi în mişcarea “Partium”, a unui “Chestionar”. Lucrarea, elaborată prin prelucrarea chestionarelor difuzate, va fi publicată de către editura “Erdly Hirado Lap” - Foaia Ardeleană de Ştiri, din Oradea.  Analiza direcţiilor de acţiune, trasate de către liderii “mişcării Partium”, permite desprinderea următoarelor concluzii:\n”Autonomie”, “autonomizare”, “separatism”, reprezintă concepte complexe cu conotaţii anticonstituţionale, care nu pot fi documentate ca atare deoarece ele sunt rezultantele unor activităţi desfăşurate în planuri concrete (organizatorice) şi ideatice (ideologic-propagandistice), acţiunile în cauză putând fi uşor disimulate datorită unei anumite incoerenţe legislative. Conceptele în cauză nu pot fi realizate în practică decât prin derularea în timp a unor procese organizatorice, ideologice şi propagandistice, compuse din acţiuni care pot fi situate la limita unei legislaţii insuficient de clare în definirea infracţiunilor din acest domeniu. In acest context legislativ, “mişcarea Partium” acţionează în trei segmente, în aparenţă disparate: segmentul etno-cultural şi istoric, cunoscut cu puternice valenţe educative şi propagandistice, uşor de manipulat către scopuri neorevizioniste şi incitatoare, impactul asupra conştiinţelor colective fiind cu atât mai puternic, cu cât în derularea acţiunilor sunt implicate masiv potenţele intelectuale şi religioase.\nPrin acest angrenaj, care se adresează conştiinţei naţionale existente în fiecare etnic maghiar, falsificarea istoriei poate crea stări colective de spirit: astfel, diferendul pentru zona “Partium”, teritoriu cu graniţe instabile, izbucnit în evul mediu între Casa de Habsburg şi principele Transilvaniei Ioan Sigismund Zapolya, în numele disputării coroanei fostului regat ungar dispărut în 1526, a fost transpus în contemporaneitate falsificat şi orientat către scopuri neorevizioniste, fiind definit ca “o entitate etno-culturală transilvană, distinctă de celelalte teritorii româneşti”.\nn. ns. - de altfel, Kiss Karoly, redactor la cotidianul “Jelen” din Arad, analizând fenomenul “Partium”, sugera că acest teritoriu de 22.000 km pătraţi, cu personalitate distinctă, situat la graniţa româno-ungară, ar putea reprezenta “posibilitatea reală a îndreptării greşelii de la Trianon”, prin strămutarea secuilor în această zonă şi stabilizarea românilor în teritoriu secuiesc. Segmentul învăţământ-educaţie, în care acţionează cu predilecţie “cele trei centre de învăţământ” (Partium - Oradea, Sfântu Gheorghe şi Odorheiu-Secuiesc, subordonate unor instituţii similare din Ungaria), orientate către “educarea educatorilor tinerei generaţii”.\nDe altfel, în ultima perioadă, liderii mişcării “Partium”, preocupaţi de înfiinţarea unei “Universităţi a Partium-ului”, au întreprins demersurile necesare pentru transformarea Institutului Reformat “Sulyok Istvan” din Oradea într-o asemenea unitate de învăţământ care ar urma să fie separată de biserică şi să aibă în componenţă un număr de 14 facultăţi. Segmentul organizatoric include deja organismele locale reprezentative din “Partium”, care prin forumuri zonale, gen “Conferinţa pentru Autoguvernare” şi naţionale, cum este “Casa Partium”, pot crea sub pretextul “cooperării regionale sau transfrontaliere”, structuri autonomist-separatiste nedeclarate ca atare, dar funcţionale.   ","date":"04-04-2008","img":"https://axaneamului.ro/posts/magazine/axa-i/8/partium-sau-despre-iredentismul-maghiar/images/0.jpg","permalink":"https://axaneamului.ro/posts/magazine/axa-i/8/partium-sau-despre-iredentismul-maghiar/","series":["AXA ANUL I"],"tags":null,"title":"PARTIUM sau despre iredentismul maghiar"},{"author":"Eduard Țugui","categories":null,"content":"La 27 martie 1918, organul legislativ din Basarabia – Sfatul Ţării – vota unirea acestei îndurerate provincii româneşti cu regatul România. Acesta era un act istoric care readucea acest teritoriu în spaţiul etno-cultural românesc, după o “absenţă” de mai bine de un secol. O provincie necăjită şi complexată care a fost supusă unui adevărat etnocid în cadrul Imperiului Rus, Basarabia, din păcate, nu a beneficiat de cel mai “frăţesc” tratament în noua entitate politică. În perioada interbelică, Basarabia a fost cea mai prost administrată provincie din toată Europa, iar Consiliul Coroanei s-a grăbit să satisfacă prevederile Pactului Ribbentrop-Molotov în iunie 1940. Cedarea atât de uşoară a unei mari părţi din teritoriul ţării (să se fi tras măcar un foc de armă!), nemaiîntâlnită în politica internaţională, urmată de oportunitatea ratată (adevărat cu concursul Rusiei şi a altor jucători geostrategici) odată cu implozia Uniunii Sovietice şi destrămarea blocului socialist suscită o întrebare fundamentală – ce sărbătorim la 27 martie? La 90 de ani de la marele eveniment, încercăm să surprindem “moştenirea” acestuia prin prisma relaţiilor româno-române la început de mileniu, fără pretenţia de a cuprinde aceste relaţii în ansamblul lor.\nRaportul politico-juridic România a fost prima ţară care a recunoscut independenţa Republicii Moldova, la doar câteva ore după declararea acesteia la 27 august 1991. Au urmat stabilirea de relaţii diplomatice şi o perioadă de euforie exprimată în vizite reciproce a oficialităţilor de pe ambele maluri ale Prutului, “poduri de flori”, cântece, dansuri şi iluzii reapărute în cercuri intelectuale. Nu ştim ce însemna la acel moment sintagma lansată de preşedintele român Ion Iliescu de “cele două state româneşti”, dar ştim în schimb ce însemna îndemnul omologului moldovean Mircea Snegur “să ne ţinem de neamuri”. Aceasta însemna o evoluţie paralelă a celor două maluri ale Prutului. Iar acţiunile Rusiei în regiune şi (in)acţiunile puterilor occidentale au accentuat şi mai mult “răceala de familie” care a urmat. Probabil s-a ratat o şansă!\nDupă încheierea acestei “perioade romantice”, cum o numea un politician de la Chişinău, începând cu anul 1994 au urmat patru ani de guvernare agrar-democratică în care relaţiile dintre Bucureşti şi Chişinău vor suferi o deteriorare substanţială. Doar o dată cu instaurarea guvernelor ADR, din 1998, se va produce o încălzire care nu a ajuns până la dezgheţ, poate şi din cauza că a fost de scurtă durată. Victoria zdrobitoare a comuniştilor la alegerile parlamentare din 2001 şi crearea guvernului comunist Tarlev au pus capăt speranţelor unei noi apropieri dintre cele două maluri ale Prutului. Spectacolul a început în 2001, odată cu declaraţiile ministrului justiţiei de atunci, Ion Morei, făcute la Strasbourg prin care acesta acuza România de expansionism, prin intermediul Mitropoliei Basarabiei. Au urmat acuzări de susţinere a protestelor anticomuniste din 2002 de la Chişinău şi declararea ataşatului militar român persona non grata. După o scurtă perioadă de încălzire din 2005, întreţinută de întâlnirile dintre T.Băsescu şi V.Voronin, a urmat isteria tot mai accentuată a celuia din urmă. Isterie exprimată în acuzaţii, expulzări şi tot soiul de potlogării antiromâneşti cultivate cu migală în laboratoarele sovietice. Nici la Bucureşti, de altfel, nu s-au succedat, de fiecare dată, doar cele mai filo-basarabene guvernări. Pe de altă parte, România a întreţinut relaţii şi a „ajutat material”, unele partide aşa-zise de dreapta şi unioniste, cu finanţele venite pentru o parte din mass-media. Lucruri plauzibile şi recomandabile într-o lume machiavelică. Problema este că aceste finanţări au fost fie adresate nu acelor oameni care meritau (nu neapărat din cauza Guvernului român), fie erau derizorii. De regulă îmbinau (îmbină) ambele afirmaţii. Ca în 2005 să ajungă în presa de la Bucureşti şi Chişinău informaţii despre aceste finanţări, legate de delapidări de fonduri… Informaţii care au fost intens speculate de către comuniştii moldoveni. Se pare că germanii, la timpul lor, au procedat altfel!\nAstăzi nu există un tratat politic de bază între cele două state. Atâta frăţie şi cordialitate în relaţia noastră, că nu am fost capabili să consemnăm aceasta printr-un document oficial. Încă de la începutul anilor 90, România, prin Ministerul Afacerilor Externe, propunea părţii moldoveneşti un „Tratat de fraternitate”, Tratat politic de bază care consemna existenţa a două state româneşti şi, respectiv, relaţia specială dintre cele două entităţi. Textul Tratatului ducea la concluzia, camuflată, că poate exista un viitor comun al celor două state. Textul propus de partea română nu a fost acceptat de peşedintele Republicii Moldova, Mircea Snegur şi nici de ministrul de Externe, Nicolae Ţâu. Oficialii moldoveni urmăreau convenirea unui text standard, cu accent pe consacrarea statalităţii R. Moldova şi integrităţii sale teritoriale. Petru Lucinschi, preşedinte al R. Moldova în perioada 1996-2000, a menţinut această poziţie şi a dezagreat tot atât de mult textul propus de către Bucureşti, iar problema negocierii Tratatului trecea în planul secund al agendei relaţiilor dintre România şi R. Moldova.\nReluarea negocierilor privind acest subiect a avut loc în 1997. În condiţiile în care poziţiile de fond ale celor două părţi erau neschimbate, Bucureştiul a propus o nouă abordare care se inspira din Tratatul de reconciliere istorică dintre Franţa şi Germania, din 1961 şi reprezenta un compromis dintre un „Tratat de fraternitate” şi un Tratat politic „clasic”. Chişinăul a aceptat această abordare, lucru care a contribuit la accelerarea negocierilor. Titlul noului document era de „Tratat de parteneriat privilegiat şi cooperare între România şi Republica Moldova”. Printre prevederile specifice ale noului text sunt de menţionat cele referitoare la sprijinul României pentru soluţionarea diferendului transnistrean, precum şi apropierea R. Moldova de structurile euroatlantice. Tratatul conţinea, de asemenea prevederi referitoare la integrarea economică şi consolidarea spaţiului cultural şi spiritual comun. Teza existenţei a două state independente româneşti nu se mai găsea în noua variantă a textului Tratatului, precum nu era menţionat nici faptul că textul era redactat în limba română. Acestea pentru a nu „contesta” Legea fundamentală a Republicii Moldova. Parafarea Tratatului a avut loc la Chişinău în luna aprilie 2000, în prezenţa lui Bodo Hambach, coordonatorul „Pactului de Stabilitate pentru Europa de Sud-Est”. Nu ştim care a fost rostul prezenţei înaltului diplomat european, dar atunci a indus percepţia obligativităţii semnării documentului de către România ca condiţie a integrării europene. Oricum, pe ultima sută de metri, România a refuzat să semneze Tratatul.\nOdată cu venirea Partidului Comuniştilor la putere în Moldova, în frunte cu preşedintele Voronin, s-au schimbat şi variabilele ecuaţiei. Cu prilejul unei reuniuni la nivel înalt, avută loc la Chişinău la 24 ianuarie 2003, partea moldoveană a solicitat începerea negocierilor asupra Tratatului parafat în anul 2000, în scopul îmbunătăţirii textului şi „rezolvării aspectelor sensibile”. Pe parcursul anului 2003 au avut loc întruniri la nivel de experţi, la una dintre ele reprezentanţii Republicii Moldova au surprins prezentând un nou proiect de „Tratat de prietenie şi cooperare între România şi Republica Moldova”, care să înlocuiască textul parafat în anul 2000. Noul proiect conţinea prevederi greu de acceptat pentru România. Pornind de la faptul că titlul Tratatului era altul, în noul text erau excluse referirile la „legăturile privilegiate”, cu rădăcini în trecutul istoric ale celor două ţări, la „comunitatea de limbă şi cultură”, relaţiile bilaterale fiind caracterizate drept „de bună vecinătate, înţelegere şi cooperare”. Astfel, proiectul avea caracterul unui tratat clasic, lipsit de orice elemente care ar putea particulariza relaţia dintre cele două state. Oficialii de la Chişinău propuneau, totodată, menţinerea „limbii moldoveneşti” ca limbă de încheiere a tratatului. Acestea au fost momentele care au făcut ca să nu existe nici până astăzi un Tratat politic între România şi Republica Moldova. Dificultăţi există şi în privinţa semnării unui „Tratat de frontieră” între cele două state. Pentru ultima oară, discuţia despre aceste documente a fost reluată în luna februarie 2008 în Ukraina de către şefii diplomaţiilor celor două state. Evident că România trebuie să aştepte o schimbare în guvernarea de la Chişinău pentru a parafa şi semna documente de o asemenea importanţă, precum şi pentru a stabili un nou cadru al raportului cu Basarabia. Este însă o eventuală schimbare politică la Chişinău suficientă pentru o relaţie firească între cele două maluri ale Prutului?!\nDimensiunea economică Relaţiile economice, care cresc în intensitate în lumea contemporană, devin un mecanism mult mai important decât orice retorică politică, inclusiv şi în contextul unei „apropieri de popoare”. Cât de mult n-ar critica Voronin România şi ar invoca, pe de altă parte, darea în exploatare a terminalului petrolier de la Giurgiuleşti (ca simbol al sporirii autonomiei energetice moldoveneşti), marele voievod nu a ţinut seama (sau poate nu ştia) că tancherul petrolier ajuns la Giurgiuleşti venea încărcat de la rafinăria românească Petromidia. Aceasta este doar o expresie a sudării unei baze economice pe care să n-o poată destrăma niciun discurs analfabet.\nImediat după dispariţia lagărului socialist, s-a instituit un comerţ la limita legalităţii dintre cele două maluri ale Prutului. Dacă la Bucureşti cineva îşi mai aminteşte, din Moldova se aducea o gamă largă de produse deficitare pe piaţa românească – de la becuri electrice până la usturoi şi fasole. Deşi cu întârziere, guvernele au încercat să faciliteze aceste relaţii prin încheierea la Bucureşti, la 15 februarie 1994, a „Acordului de comerţ liber dintre România şi Republica Moldova”. Se stabileau uşor nişte ţesături comerciale care au suferit mult de pe urma politicului. În 2002, spre exemplu, tensionarea raporturilor politice s-a reflectat negativ şi asupra relaţiilor economice dintre cele două ţări. România a interzis importul de ouă, carne şi tutun din Republica Moldova, motivând că acestea nu ar corespunde standardelor pieţei europene, deşi nici una dintre cele două ţări nu erau membre ale Uniunii Europene. Pierderile pentru producătorii moldoveni, cauzate de această decizie a Bucureştiului, erau considerabile, or, produsele animaliere constituiau aproximativ 15% din totalul exporturilor moldoveneşti în România. Deşi unii experţi au văzut aderarea României la UE ca o continuare a diminuării relaţiilor comerciale dintre cele două state – cauzată de încetarea Acordului de Liber Schimb – comerţul a sporit şi mai mult. Aceasta şi datorită noilor relaţii comerciale ale R. Moldova cu UE. La sfârşitul anului 2007 s-a consemnat un volum al schimburilor comerciale de cca 850 mln $ dintre cele două părţi. Iar ambasadorul României la Chişinău, Filip Teodorescu, declara optimist pentru BBC că anul 2008 va marca trecerea la pragul psihologic al unui volum de schimburi comerciale de 1miliard $ dintre Moldova şi România. România a devenit al doilea partener comercial al Moldovei, după Rusia. Dar aceasta nu poate fi suficient pentru o relaţie „cu pretenţii”. Acest comerţ este, mai întâi de toate, cu un mare deficit pentru Moldova. Deşi acesta permite României să-şi echilibreze, cât de puţin, propriul deficit comercial. Piaţa românească, pe de altă parte, încă rămâne închisă pentru produsele „sensibile” ale exportului moldovenesc. Evident că acum România respectă regulile vamale comune ale Uniunii Europene. Dar a făcut România suficient efort pentru a absorbi, chiar şi împreună cu întreaga Uniune Europeană, măcar o parte a producţiei vinicole moldoveneşti după ce Rusia şi-a închis propria piaţă în 2006? Acesta ar fi fost cel mai mare ajutor acordat Chişinăului, pentru reducerea dependenţei faţă de Rusia. De ce nu şi-a însuşit România, sau UE în ansamblu, o asemenea pârghie de control, mai ales că este vorba de doar 300-350 mln$? Doar se importă băuturi alcoolice din America Latină. Întrebări retorice. Dacă România invocă normele europene, atunci trebuie să fie pregătită a înţelege „normele ruseşti” de care trebuie să ţină cont Chişinăul în orice demers diplomatic. Indiferent de cine va fi la guvernare.\nPe de altă parte, România nu este prezentă economic în Republica Moldova. Investiţiile româneşti în Basarabia sunt în valoare de 30 mln euro, care le plasează pe locul 10. Fără comentarii! Ce declaraţii mai făcea Voronin la adresa României dacă cel puţin jumătate din exportul moldovenesc era absorbit de piaţa românească şi/sau dacă activele deţinute de cetăţenii şi statul român în Moldova erau de cel puţin un miliard de euro?!\nDeziluzia socială Ca şi în cazul oricărei relaţii, este ilustrativă identificarea câştigătorilor şi perdanţilor. Câştigătorii unei asemenea relaţii pot fi doar forţe interne şi externe antinaţionale, dar în nici un caz poporul român! Perdanţii sunt ambele state româneşti care pierd din imagine şi demnitate. Dar cel mai dureros este faptul că de fiecare dată în istorie cel mai mult are de suferit poporul român, în special cel din Basarabia. Ceea ce se pare că nu a fost înţeles niciodată la Bucureşti, pentru a nu aminti de Chişinău sau alte capitale, este faptul că Basarabia este un mare potenţial care nu a fost niciodată valorificat! Basarabia nu este doar un teritoriu românesc. Basarabia este un suflu românesc care are la bază o populaţie demnă, care trebuie cultivată! Statul român, a încercat să aibă o relaţie cu românii din Basarabia, aparte decât cea cu statul moldovenesc. Încă din 1990, tinerii basarabeni beneficiază de burse de studii acordate de către guvernul României, iar unele activităţi cultural-ştiinţifice susţinute de acelaşi guvern în societatea basarabeană vin să completeze acest suport. Cât de suficiente sunt însă aceste demersuri şi care sunt aşteptările basarabenilor?\nBasarabenii solicită de la un timp cetăţenie română. Este adevărat că solicitările (cca 800000 de persoane) au crescut în ultima perioadă, când cetăţenia română a devenit un „bilet” de muncă în Uniunea Europeană şi multe dintre aceste solicitări au puţin în comun cu vocaţia spirituală. Să mai presupunem că România nu are interesul ca moldovenii să părăsească în masă Basarabia, altfel ar deveni mai dificil de a-l revendica drept pământ românesc, şi nu ar dori să faciliteze acest proces fericindu-i cu cetăţenia română. Dar oare românii din Basarabia nu ar avea dreptul să beneficieze de aceleaşi libertăţi, inclusiv de deplasare, ca şi românii din România! Sau istoria „i-a condamnat” să rămână mereu ţintuiţi în propria curte şi să se plimbe doar prin spaţiul ex-sovietic! Realitatea este că cei care vor să ajungă la muncă în Europa, oricum ajung. Atâta doar că nu întotdeauna o fac legal. Iar mulţi obţin cetăţenie italiană, spaniolă, britanică mai uşor decât cetăţenie română. De altfel, basarabenii se comportă în occident mai civilizat decât unii cetăţeni români (care pur întâmplător sunt de o altă etnie), informaţie în caz că guvernul român s-ar teme ca nu cumva basarabenii să ştirbească din imaginea europeană a statului. Rusia, ca să vedem încă odată diferenţa, acordă transnistrenilor cetăţenia rusă timp de trei luni de zile! Cum îşi permit unii politicieni de la Bucureşti să propună o loterie pentru solicitanţii de cetăţenie basarabeni, prin care să fie acordate câteva mii de cetăţenii? Pentru că nu credem că vor să intre în graţiile lui Voronin.\nOdată ce rămân, în marea lor majoritate, posesori de o singură cetăţenie – cea a Republicii Moldova – românii basarabeni fac cozi la consulatul României de la Chişinău pentru solicitarea de vize. Adevărat că România este obligată de normele Europene să aibă cu R.Moldova regim de vize şi tot atât de adevărat este că vizele sunt gratuite. Ne dăm seama de politica antinaţională a unui general sovietic care şi-a încălcat încă odată cuvântul şi nu a oferit, după cum promisese, spaţii pentru încă două consulate – la Bălţi şi la Cahul. Astfel personalul care munceşte acolo este suprasolicitat şi de bună seamă are o muncă dificilă. Dar atitudinea… Mai presupunem, plonjând prin „marea politică”, că este o politică deliberată care vizează orizontul anului 2009 când vor avea loc alegerile parlamentare în Moldova şi miza ar fi schimbarea de regim, pentru că oamenii stând la cozi înţeleg că Voronin este principalul vinovat. Atâta doar că cei care solicită viza românească sau de tranzit (spre Europa), nemaivorbind de tineretul studios, cunosc deja lucrul acesta. Altul este electoratul comuniştilor, de ce să sufere oamenii aceştia?\nDupă obţinerea vizei româneşti pentru o perioadă de şedere mai lungă în România, basarabenii trebuie să obţină permise de şedere de la Oficiul pentru Străini. Pentru cei care doresc să muncească în România acest permis, plus permisul de muncă şi alte cheltuieli aferente îi costă până la 1000 de euro. Pentru comparaţie, pentru a munci în Rusia, basarabenii au nevoie doar de un bilet la tren, de cca 50 $. Şi ei “aleg” Rusia! Cei cca jumătate de million de basarabeni care muncesc în Rusia sunt încă un “argument” în plus pentru aceasta în negocierile în privinţa Basarabiei. Să nu surprindă pe nimeni când guvernul R. Moldova, altul decât cel comunist, nu va putea avea o politică tranşantă faţă de Rusia! Între timp, în România sunt aduşi muncitori asiatici pentru a acoperi deficitul de forţă de muncă existent pe piaţa românească!\nTaxele sunt mai mici, la obţinerea permisului de şedere, pentru studenţi. Aceştia, însă, împreună cu potenţialii muncitori plătesc, pe lângă alte cheltuieli, şi o taxă, numită taxă consulară, în valoare de 60 $. Să fie aceasta recompensa pentru viza gratuită de la consulat! Cetăţenii Chinei şi ai Indiei, spre exemplu, sunt scutiţi de această taxă consulară. Dacă a fost posibil ca 2,5 miliarde de oameni, cât reprezintă împreună cetăţenii celor două state, să fie scutiţi de o asemenea taxă, oare nu mai era loc şi pentru 3,5 milioane de basarabeni? Unde mai pui că aceştia din urmă au părinţi, bunici, care şi-au dat viaţa pentru statul căruia îi plătesc astăzi taxe consulare! Acestea ca să elucidăm doar câteva episoade.\nDe altfel, multe lucruri trebuiesc schimbate. Pentru că marii înaintaşi care votau Unirea acum 90 de ani au avut altceva în vedere!\n","date":"04-04-2008","img":"https://axaneamului.ro/posts/magazine/axa-i/8/relatiile-romano-romane-sau-mostenirea-unui-act-istoric/images/0.jpg","permalink":"https://axaneamului.ro/posts/magazine/axa-i/8/relatiile-romano-romane-sau-mostenirea-unui-act-istoric/","series":["AXA ANUL I"],"tags":["Basarabia noastră cea de totdeauna","Politică","Istorie"],"title":"Relaţiile româno-române sau moştenirea unui act istoric"},{"author":"Mugur Vasiliu","categories":null,"content":"Un tot mai aspru vânt de neputinţă bate peste noi în ultimii ani. Un vânt dinspre laşitate spre înţelepciune. Deznădejdea îşi arată colţii – nu doar – ci a trecut la treabă. Cei muşcaţi ori pleacă spre alte lumi – sau altă lume – ori se resemnează. E un vânt căldicel care îţi zdruncină firea – nu mai ştii, nu mai poţi să-ţi aminteşti dacă a fost sau dacă ar putea fi şi altfel. Mai întâi ca o boare, lin îţi dă speranţă – îţi dă clipa în care vrei, crezi că se poate. Uşor, toată puterea ta se risipeşte în gol, fără urmări – nimeni nu mai este atent la nimeni. Cu timpul îţi pierzi cumpătul, şi ca o insectă prinsă în pânza păianjănului faci gesturi disperate – tot fără urmări. În cele din urmă, deznădejdea se apropie – e momentul ei: te rupe. Fâşii, zdrenţe – fără nici o picătură de sânge. Apoi, nu mai există „apoi”. Deja ai devenit un cetăţean onorabil şi liniştit al universului. Un univers al nimicului – tot fără urmări, lin, căldicel…\nRareori, mai târziu, îţi mai aminteşti – cum îţi doreai o viaţă cu sens, cum erai pregătit de luptă, ce frumoasă părea ziua de mâine. Nu îţi face plăcere, aşa că îţi alungi… himerele.\nCum ai ajuns aici? Cum nu ţi-ai dat seama că nu există ceea ce ţi s-a spus cu atâta insistenţă că ar exista? Cum ai uitat să apui NU, luându-l pe DA cu tine, ca pe un bine universal? Şi – mai la urmă –chiar nu se mai poate face nimic pentru salvarea ta – în cazul în care ai mai avea măcar un dram de voinţă?\nDeznădejdea este lipsa nădejdii, la care poţi ajunge printr-o mare dezamăgire – care este reversul amăgirii. Nădejdea şi amăgirea la un loc: aceasta este reţeta care duce la neputinţă. Altfel spus: nădejdea pusă în amăgire. Singurul lucru care mai poate fi făcut este punerea nădejdii la locul ei: în Hristos.\n","date":"04-04-2008","img":"https://axaneamului.ro/posts/magazine/axa-i/8/nadejdea-si-inselarea/images/0.jpg","permalink":"https://axaneamului.ro/posts/magazine/axa-i/8/nadejdea-si-inselarea/","series":["AXA ANUL I"],"tags":["Raportul Orbului","Social"],"title":"Nădejdea şi înşelarea"},{"author":"George Mihalcea","categories":null,"content":"Cu numai o zi înainte de reuniunea NATO de la Bucureşti, după ce am făcut nenumărate ocoluri printr-o capitală al cărui centru este blocat de dispozitive de securitate nemaivăzute până acum de români, m-am delectat la sedul redacţiei răsfoind extrase din presa maghiară din ţară. Desigur că nu mă aşteptam la vreo schimbare de ton, muzica acestei prese fiindu-mi, de multă vreme, bine cunoscută. În schimb, nuanţele noi sunt mai mult decât interesante, dacă le raportăm la evenimentul internaţional găzduit de Bucureşti şi, mai ales, la evoluţia regiunii balcanice. În paranteză fie spus, nu am putut să nu remarc trecerea aproape neobservată a unei soluţii pe care Belgradul a propus-o pentru rezolvarea, cel puţin pe moment, a situaţiei din statul fantomă numit Kosovo. Aceasta prezenta o mare doză de interes, chiar dacă presupunea deschiderea într-un viitor nedefinit, a unei posibilităţi de recunoaştere a stării de fapt din provincia pe care mă încăpăţânez să o numesc sârbească. Concret, propunerea presupunea o împărţire de tip cantonal a provinciei, în care majoritarii din fiecare canton să beneficieze de o largă autonomie şi de putere de decizie. Astfel, poliţia, vama şi alte elemente ale administraţiei din zona de nord a Kosovo, ar fi trebuit să fie controlate de comunitatea sârbă. Este mai mult decât evident că decidenţii de la Belgrad au mizat pe un anumit realism politic şi la fel de evident că, în caz de acord al părţilor implicate, s-ar fi ajuns la o detensionare a situaţiei din zonă. Cu toate acestea, refuzul a fost pe cât de clar, pe atât de sec – NU SE POATE. Pe un observator atent al ariei balcanice refuzul nu poate să nu îl lase pe gânduri, mai ales dacă ştie că nu alta, ci ACEASTA a fost soluţia aleasă pentru Bosnia-Herţegovina. De ce acolo s-a putut şi în Kosovo nu se poate, este o altă mâncare de peşte. Fără a mai despica firul în patru, e clar că există cercuri de putere care nu vor să se ajungă la pace între părţile implicate, menţinerea potenţialului exploziv justificând, pe mai departe, menţinerea controlului militar şi civil în defuncta Iugoslavie. În acest context, revin la presa maghiară din România care, spre deosebire de majoritatea mass media româneşti, analizează conform reţetelor proprii tot ce se întâmplă în Kosovo. Astfel, un anume Sylvester Lajos îl desfiinţează pe Dimitri Rogozin, ambasadorul Federaţiei Ruse la NATO, cel care a implicat în problema independenţei mafia albaneză a drogurilor, jignind, vezi doamne, establishment-ul occidental, ca şi când diplomatul rus ar putea avea vreo apăsare din această cauză. Aşa cum spuneam într-un editorial precedent, stimabilul Sylvester Lajos ar trebui să stea de vorbă cu un vameş sau cu un poliţist italian nu mai mult de cinci minute şi va afla că, într-adevăr, zona cea mai coruptă şi mai infestată de practici mafiote din Europa este Kosovo. Este posibil, totuşi, să greşesc, deoarece kosovarii au un mare rival în adunătura separatistă de la Tiraspol, dar asta e altă poveste. Mai zice d-l Lajos că albanezii din Kosovo sunt nişte biete victime ale asupritorilor sârbi, dar nu scoate o vorbuliţă despre teroriştii UCK ai lui Hashim Thaci. În schimb, conchide că, de acum, ochii ageri – remarcaţi batjocura – ai politicienilor români ar trebui să fie direcţionaţi nu numai asupra autonomiei autorităţilor europene, ci şi asupra autodeterminării sârbilor din Kosovo. În aceeaşi foaie, „Haromszek”, alt aşa-zis jurnalist, Farkas Reka, stă de vorbă cu deputatul Antal Arpad, cel care a fost prezent la parodia independenţei de la Pristina. Onor Arpad plesneşte de satisfacţie că i-a văzut pe albanezi fericiţi, în timp ce sârbii din nordul provinciei plângeau. Mai remarcă el că, spre binele său şi al celor care îl însoţeau, a avut noroc în zona sârbească, întrucât maşina sa avea număr de România, ceea ce ne spune multe despre măreţul curaj de sorginte turanică al personajului. Finalul interviului este apoteotic, întrucât dă lecţii politicienilor români despre cum ar trebui să fie abordată situaţia din Kosovo şi anunţă operaţiunea de lobby în parlamentul europen în sprijinul autonomiei ţinutului secuiesc. Cum este şi normal, nu va fi omis în operaţiune nici celebrul episcop Tokes Laszlo, la rândul său proaspăt europarlamentar. Ce trebuie să înţeleagă din toate astea românii cu mintea întreagă, e limpede. Chiar dacă minoritarii maghiari îşi mai nuanţează limbajul, nemaivorbind de o divizare a Transilvaniei, nu vor ezita să folosească până şi cel mai mic prilej pentru a-şi îndeplini visurile pe care se bazează construcţia unei ipotetice Ungarii Mari.\n","date":"04-04-2008","img":"https://axaneamului.ro/posts/magazine/axa-i/8/rasfoind-presa-maghiara-din-romania/images/0.jpg","permalink":"https://axaneamului.ro/posts/magazine/axa-i/8/rasfoind-presa-maghiara-din-romania/","series":["AXA ANUL I"],"tags":["Revista presei maghiare"],"title":"Răsfoind presa maghiară din România"},{"author":"George Mihalcea","categories":["Politică","Kosovo","SUA"],"content":"Aşa, ca prin minune, după câteva zile de aproximativă efervescenţă, subiectul Kosovo a cam dispărut din primele pagini ale publicaţiilor scrise, ca şi din timpul de maximă audienţă al reţelelor de radio şi televiziune. Ce mai contează că sârbii din provincie nu recunosc autorităţile de la Pristina, ce mai contează că, la Belgrad, peste un milion de oameni au protestat în stradă împotriva ciuntirii patriei lor… Mass media au devenit extrem de cuminţi pentru că, nu-i aşa, interesele Unchiului Sam şi ale trusturilor transnaţionale trebuie protejate. Principiul este cât se poate de simplu. Dacă ceva, sau cineva, există, asta se întâmplă numai dacă o spunem noi. Altfel spus, dacă onoarea Unchiului Sam şi a celor care au fost atât de obedienţi încât să treacă peste tratatele şi înţelegerile internaţionale existente, ba chiar şi peste propriile angajamente, dacă onoarea acestora, aşadar, trebuie reperată prin tăcerea noastră, în loc de ştiri despre ce se întâmplă în provincia sârbească Kosovo, noi vom spune poveşti strălucitoare despre lenjeria intimă a starletei cutare, vom bârfi despre divorţul de zeci de milioane de lire sterline al lui Paul, gloriosul membru al celebrei trupe THE BEATLES, sau, mai aproape de noi, despre revolta părintească a altui om cu onoarea nereperată, d-l Traian Băsescu, supărat pe nemernicia presei care a descoperit că fiica onorabilului, recent unsă ca politician, e defectivă de limba română. În fond, pe acest din urmă subiect, tristeţea nici nu ar trebui să fie aşa de mare, câtă vreme avem o întreagă cohortă de demnitari români, de la chiar domnul preşedinte şi până la parlamentari şi miniştri, care au făcut cariere înfloritoare în ciuda certurilor cam dese cu gramatica pârdalnică a limbii române. Ba, deseori, şi locatarul din Palatul Victoria se sufocă la folosirea pronumelui relativ sau a articolului posesiv-genitival. La urma urmei, ca să nu mai fie discuţii, domniile lor pot, de pildă, că aşa vrea muşchii lor, să promoveze o lege prin care greşelile lor de limbă să devină norme gramaticale şi cu asta basta. Pe urmă, vorbind tot de mass media, îi putem condamna pe chinezi pentru ororile din Tibet, că este corect din punct de vedere politic, lăsându-i în plata Domnului pe sârbii din nordul provinciei Kosovo… Şi totuşi, unele evenimente scapă de sub control, iar atunci, cu toată jena, ele intră, chiar dacă numai pasager, în atenţia agenţiilor de presă. Astfel, nu a putut fi trecut cu vederea recentul eveniment petrecut la Kosovska Mitrovica, unde sute de sârbi revoltaţi au ocupat cu forţa sediul tribunalului din oraş, în semn de nesupunere civică faţă de autoproclamatele autorităţi republicane de la Pristina. A urmat un asalt al poliţiştilor şi forţelor ONU, soldat cu zeci de răniţi de ambele părţi, dublat de acuzaţii nedovedite că rebelii sârbi ar fi folosit arme de foc. Ulterior, foarte conştiincioasele forţe al ONU s-au retras din oraş, lăsând locul de ocupanţi pentru unităţile KFOR, conduse, evident, de americani, acestea ameninţând că vor reacţiona dur faţă de alte demonstraţii. Astfel, se dovedeşte, a câta oară, că nu poţi râvni la autodeterminare decât cu aprobare de la Washington şi că ONU nu mai este nimic altceva decât o cutie de rezonanţă a intereselor americane. La fel s-a întâmplat şi în Uganda, unde triburile rivale s-au măcelărit sub ochii căştilor albastre, după cum tot la fel s-au petrecut lucrurile şi în Bosnia, unde sârbii, croaţii şi musulmanii s-au măcelărit fără ca onoratele căşti albastre să intervină. Tot ele se aflau şi în Kosovo, atunci când mujahedinii albanezi ai lui Thaci au ars pâna la temelii zeci şi zeci de biserici şi mănăstiri ortodoxe. Deloc ciudat, relatările despre eveniment de pe canalele mijloacelor de comunicare occidentale au fost foarte zgârcite în imagini, conform atitudinii care a devenit simptomatică, anume aceea de a minimaliza amploarea unor manifestări ostile faţă de ceea ce d-l Bush proclamă că este bun şi moral. Oricum, a devenit din ce în ce mai evidentă comportarea imperială a unor cercuri care, dacă le este atinsă onoarea, fie şi cu o floare, şi-o reperează singure. Vechiul cântec al lui Bob Dylan, compus în perioada marilor mişcări antirăzboinice din SUA, “With God on our side”, “Cu Dumnezeu de partea noastră”, expresie a revoltei împotriva crimelor săvârşite la adăpostul principiilor democratice, este mai actual ca oricând.\nDincolo de toate acestea, este clar că în Kosovo lucrurile sunt departe de a se linişti şi că va mai trece multă vreme până când vulcanul balcanic se va stinge. Mai nou, am aflat şi preţul exact al onoarei SUA şi, în egală măsură, preţul exact al onoarei corpului de puşcaşi marini. El a fost dezvăluit de fiul lui Teo Peter, marele muzician român ucis pe o stradă din Bucureşti de un puşcaş marin de la ambasada americană. 16.500 de dolari americani, aceasta a fost suma finală pe care guvernul de la Washington este dispus să o plătească familiei celui ucis pentru a se considera cu onoartea reperată. După groaznicul accident, nemernicul al cărui nume nici măcar nu merită pomenit, a refuzat orice cooperare cu organele româneşti de anchetă. Colegii săi de la ambasadă s-au grăbit să-l expedieze acasă la mama lui, iar tribunalul militar american l-a achitat din lipsă de probe că Teo Peter s-ar fi aflat în maşina lovită de bolidul puşcaşului marin care nu a acordat prioritate în ciuda semnului de circulaţie vizibil de la o poştă. Citându-l din memorie pe un jurnalist adevărat, Cristian Tudor Popescu, amintesc că acesta a comparat atitudinea autorităţilor americane cu aceea a unor colonişti dintr-un continent oarecare, deloc apăsaţi de faptul că au ucis un băştinaş. În fond, asta a fost artistul Teo Peter pentru ei, un băştinaş… Acum, la Bucureşti, începe reuniunea NATO, la care va fi prezent şi licuriciul suprem George W. Bush. Mă rog Celui de Sus ca, în momentul cuvântării sale, să apară din nou un curcubeu pe care să scrie „Teo Peter=16.500 USD=onoare americană reperată”.\n","date":"21-03-2008","img":"","permalink":"https://axaneamului.ro/posts/magazine/axa-i/7/onoarea-reperata-a-statelor-unite/","series":["AXA ANUL I"],"tags":null,"title":"Onoarea reperată a Statelor Unite"},{"author":"Eduard Țugui","categories":["Basarabia noastră cea de totdeauna"],"content":"Dacă tradiţia şi tranziţia, ambele elucidate în numărul anterior, au obişnuit economia moldovenească cu statutul periferic, procesele internaţionale cu care a debutat noul mileniu de rând cu politicile guvernamentale, alimentează în continuare această insuportabilă stare. Mecansimele internaţionale care mediază cele două entităţi – centrul şi periferia – sunt altele în secolul XXI, iar dimensiunea financiară este astăzi principalul instrument de control. În acest context, Republica Moldova are şi ghinionul de a avea o conducere care accentuează şi mai mult “neputinţa periferică” a economiei sale.\nInvoluţia structurii Odată cu acumularea primitivă de capital din secolul al XVI-lea, structura economiilor statelor centrale, iar ulterior din întreaga lume, a evoluat în direcţia diminuării ponderii agriculturii atât în structura Produsului Intern Brut (PIB), cât şi a forţei de muncă ocupate. Respectiv, a crescut ponderea industriei şi ulterior a sectoarelor terţiar şi cuaternar. Majoritatea ţărilor care odată cu Republica Moldova au demarat tranziţia spre economia de piaţă au cunoscut o creştere a ponderii serviciilor pe contul industriei, iar în spaţiul ex-sovietic şi pe contul agriculturii. Spre deosebire de acestea, în Moldova a avut loc nu doar o simplă reducere a ponderii industriei în PIB, ci o adevărată dezindustrializare a ţării. În anul 1989, în industria moldovenească, unde activau circa 400.000 persoane, se crea 47% din venitul naţional, iar ponderea ei în formarea veniturilor bugetului de stat era şi mai mare – 53%. Pe parcursul a numai 5 ani de la tranziţie, volumul producţiei industriale scade mai bine de două ori, constituind în anul 1995 doar 45% din nivelul anului 1990. În aceeaşi perioadă numărul angajaţilor în industrie se micşorează până la 162.000 persoane. Pe lângă “privatizarea” efectuată în această perioadă, care a dus mai mult la lichidare de active, industria moldovenească a pierdut şi piaţa metropolei, iar cazul recent din industria vinicolă demonstrează încă o dată (dacă mai era cazul) gradul de dependenţă de piaţa rusescă. Toate acestea au dus, prin urmare, nu doar la o diminuare a producţiei industriale, ci la o modificare dramatică a structurii economiei.\nDacă în 1990 ponderea industriei în PIB era de 39%, în 2006 aceasta a ajuns la 14,4%. Mai mult, s-a modificat şi structra industriei însăşi. Astfel, circa 80% din industrie este prelucrătoare de materie agricolă şi respectiv dependentă de evoluţia sectorului agricol. Ca o expresie a acestei dependenţe este faptul că seceta din anul 2007, de rând cu închiderea pieţei ruseşti pentru vinurile moldoveneşti, au dus la o creştere a industriei în acest an cu doar 0,6%. Aceste realităţi demonstrează încă o dată că industria moldovenească trebuie creată din nou. Sunt necesare mari fluxuri de capital, sub formă de investiţii directe, însoţite de cheltuieli publice masive.\nSectorul construcţiilor este cel cu cea mai mare pondere de creştere în ultimul timp. În anul 2006 această pondere era de 3,9% din PIB, cifră nesemnificativă dar în creştere. Creşterea se datoreză în cea mai mare parte, remitenţelor a căror destinatari se pare că au cea mai mare încredere în sectorul imobiliar.\nAgricultura revine în forţă în Basarabia, nu ca productivitate ci ca pondere în PIB. Ea redevine ramura principală în producerea bunurilor materiale, cu o pondere de aproximativ 20%. Nivelul scăzut de înzestrare cu mijloace tehnice în micile gospodării ţărăneşti, unde predomină cu desăvârşire munca manuală, antrenează o mare parte din populaţia activă în producţia agricolă. Iar tendinţele recente de emigrare a forţei de muncă, în special din mediul rural, privează agricultura, inclusiv, de această forţă de muncă. În pofida fertilităţii înalte a solurilor şi hărniciei băştinşilor, productivitatea muncii în agricultură este foarte redusă. Un lucrător din agricultură hrăneşte, în medie, 2,5 persoane din mediul urban, pe când un fermier de la centru, de exemplu cel american, – 95 de persoane. Din cauza ineficienţei agriculturii moldoveneşti, dar mai exact din cauza politicilor guvernamentale deficitare, creşte anual importul de produse agro-alimentare. Pe pieţele din capitală, devine mai uşor de găsit cartofi polonezi şi pătrunjel turcesc, decât aceleaşi produse autohtone. Acesta este un subiect aparte. Ne vom limita, însă, la a adăuga că o bună parte din cetăţenii moldoveni suferă de diferite boli cauzate de cultivarea tutunului. Timp în care, din tutunul produs în Basarabia Smirnov\u0026Co., susţinut se pare de unii politicieni moldoveni, fabrică ţigări pe care, culmea, le comercializează pe pieţele moldoveneşti!\nSeceta din vara lui 2007 a dus la o recesiune şi mai mare în agricultură, evidenţiind dezastrul din sistemul autohton de irigare. Specialiştii estimează o scădere a producţiei de peste 20%. Guvernul are un amplu “Program” de subvenţionare a agriculturii, care constă deocamdată în ajutoare băneşti de circa 10 $ pentru fiecare hectar!\nServiciile, este sfera care a cunoscut o creştere în ultimii ani în special sectoarele financiar-bancar, comerţul, transportul şi comunicaţiile. Această creştere, însă, nu este rezultatul unei economii reale sănătoase, care să stimuleze sfera serviciilor, ci este rezultatul creşterii volumului remitenţelor. Prin urmare nu putem să susţinem că sectorul are o caracteristică solidă de dezvoltare, pentru că nu ştim cât de sigur este “sectorul remitenţelor”. El se poate plafona la un moment dat şi chiar cunoaşte un declin pe termen lung. “Sectorul remitenţelor” este, de altfel, sectorul cu cea mai mare pondere în PIB – aproximativ 1/3. Fără comentarii!\nNu putem descrie structra economiei moldoveneşti fără a aminti despre economia tenebră, care se pare s-a dezvoltat cel mai bine în ultima perioadă. Datele reale din acest sector nu le posedă nimeni, experţii însă duc ponderea economiei tenebre până la 50% din PIB!\nDependenţă versus interdependenţă Începând cu anul 2000, economia moldovenească cunoaşte o creştere continuă. De la 1,9% în 2000 la 6,1% în 2001… până la 4% în 2006 şi tot cam atâtea şi în 2007. PIB-ul nominal a crescut de la aproximativ 16 mlrd lei (moldoveneşti) la peste 50 mlrd (aproximativ 4 mlrd $) în 2007. Acestea sunt nişte cifre pe care le invocă arogant în orice dezbatare guvernarea comunistă de la Chişinău. Realitatea însă ne dă puţine motive de bucurie.\nCreşterea economică a fost susţinută în principal de “sectorul remitenţelor”, care a sporit de la aproximativ 200 mln $ în 2000-2001, la cca 1,4 mlrd $ în 2007. Migraţia cu scopul muncii este un fenomen răspândit în actuala economie mondială şi are loc de regulă ierarhic – dinspre periferie spre centru, trecând treptat prin toate regiunile “intermediare”. Actualmente sunt aproximativ 200 mln de emigranţi care transferă anual acasă cca 300 mlrd $. Acesta a devenit mecansim de transfer de lichidităţi dinspre centru spre periferie, ca apoi marea lor parte să se întoarcă înapoi spre centru, în contul bunurilor şi serviciilor procurate de acolo. Capitalul de la centru este alimentat cu forţă de muncă ieftină şi, totodată, cu noi pieţe de desfacere. Acest mecansim este şi în beneficiul acestor muncitori şi al familiilor lor, iar pe termen scurt pentru întregile economii din care provin. Pe termen lung însă aceasta este dependenţă. Iar faptul că muncim ieftin şi consumăm scump, este parte a noului raport centru-periferie. Faptul că aproximativ 1 mln de moldoveni lucrează astăzi în străinătate şi transferă anual acasă 1/3 din PIB, nu este decât o expresie a statutului periferic al economiei moldoveneşti, economie care “creşte” şi nu dă faliment doar datorită acestor injecţii de lichidităţi. Circuitul, însă, doar începe. Deşi o parte se orienteză spre sectorul imobiliar, marea parte a acestor lichidităţi se duc în consum. Aceasta evident că sporeşte capacitatea de cumpărare a pieţei şi ridică preţurile la produse şi servicii, adică generază inflaţie. Mai mult, odată ce Basarabia nu prea produce, mare parte a consumului este asigurat din afară. Conform datelor Biroului Naţional de Statistică, în 2007, exportul moldovenesc a constituit 1341,8 mln $, în creştere cu 27,6% faţă de anul 2006. Cifre plauzibile, doar că în acelşi an, 2007, importurile au crescut cu 37% şi a constituit 3689,9 mln $. Astfel, deficitul comercial a fost de 2348,1 mln $, tendinţă devenită deja cronică. Investiţiile străine directe, care deşi au crescut simţitor în acelaşi an 2007 (aproximativ 450 mln $) şi au ajuns la un total de cca 1,6 mlrd $, nu acoperă deficitul de cont curent cauzat de deficitul comercial. Nu sunt suficiente pentru acesta nici remitenţele, iar împrumutul din afară devine unica soluţie. Datoria externă a Republicii Moldova în 2006 era de 2,14 mlrd $. Mai departe, începând cu anul 2000, a crescut şi bugetul de stat, ajungând în anul 2008 să depăşească cifra de 1 mlrd $. De unde vin aceşti bani? Paradoxal, dar din acel deficit comercial. Creşterea consumului, stimulat de remitenţe, duce la creşterea importurilor. Crescând importurile, cresc şi încasările indirecte – taxe vamele, accize şi TVA. Acestea şi formează 85% din Bugetul de Stat! Iată ce mai înseamnă o economie periferică! Dorind să placă publicului, guvernul comunist este nevoit să transforme bugetul într-unul social, inclusiv prin majorare de pensii şi salarii. Din 2001 până în 2006 salariile s-au majorat de 1,9 ori, iar pensiile de 2,7 ori. Atâta doar că în aceeaşi perioadă, productivitatea muncii a crescut de numai 1,6 ori. Salariaţii şi pensionarii moldoveni merită, desigur, un tratament mult mai bun. Problema este aici alta. Aceste majorări trebuie să fie sustenabile. În atare condiţii, însă, s-a încălcat unul din principiile fundamentale ale economiei de piaţă – salariile trebuie să crescă în conformitate cu creşterea productivităţii muncii. Astfel, acele majorări care s-au efectuat s-au regăsit repede în preţuri. Iar inflaţia a ajuns la 14,1% în 2006 şi cca 13,5% în 2007. Banca Naţională a Moldovei (BNM) răspunde cu politică monetară restrictivă – rata dobânzii de referinţă este de 16% – care descurajează încă odată investiţiile. Deci nu mai producem din nou, ci importăm. BNM mai intervine pe piaţă şi cumpără valuta “suplimentară” pentru a menţine în frâu aceste procese. Doar că prin procurările de valută BNM pune în circulaţie o sumă adiţională de lei care stimulează şi mai mult creşterea inflaţiei. Astfel, în continuare BNM retrage leii din circulaţie prin operaţiuni de sterilizare – emite certificate. Băncile comerciale plasează mijloacele financiare în aceste certificate (sunt investiţii sigure), iar prin aceasta 1-2 mlrd lei sunt scoşi din oferta de creditare pentru agenţii economici moldoveni, pentru a nu aminti că costul acestei sterilizări este de cca 200 mln lei, plătiţi ca dobânzi pentru deservirea certificatelor emise. Pe de altă parte, solicitarea leului pe piaţă, prin vinderea de valută de către populaţie, îl întăreşte pe acesta în raport cu principalele valute convertibile. Aceasta pentru a câta oară stimulează importurile dar nu producţia şi exporturile. Importurile generează deficit şi acesta datorii. Lanţul este încheiat!\nPS Rezervele valutare de la BNM acumulate în urma cumpărării de valută de pe piaţă şi cerute de către Fondul Monetar Internaţional, însumând peste 1,3 mlrd $, pentru a acoperi importurile, sunt deţinute în dolari (plasaţi în băncile de la centru) şi certificate ale Trezoreriei SUA. De ce oare?!\n","date":"21-03-2008","img":"https://axaneamului.ro/posts/magazine/axa-i/7/radiografia-unei-economii-periferice/images/0.jpg","permalink":"https://axaneamului.ro/posts/magazine/axa-i/7/radiografia-unei-economii-periferice/","series":["AXA ANUL I"],"tags":null,"title":"Radiografia unei economii periferice"},{"author":"Centrul European de Studii Covasna – Harghita","categories":["Revista presei maghiare"],"content":"Szekely hirmondo, nr.6 – 15-21.02.2008\nOpinii. Comunicate\nDacă e marţi, e autonomie\nRoman Gyozo Cert este că atunci când aud de autonomie, majoritatea politicienilor şi ziariştilor români ar pune imediat mâna pe pistol – dacă ar avea aşa ceva. Ei văd… pierderea Transilvaniei, că doar îşi aduc bine aminte de faptul că înainte de 1918, reprezentanţii lor care se agitau în Parlamentul de la Budapesta, în frunte cu Iuliu Maniu de la partidul ţărănist, au cerut mai întâi autodeterminare pentru românii transilvăneni, iar mai târziu au început să viseze la înfiinţarea României Mari. Se tem că acest lucru s-ar putea întâmpla şi invers, astfel că vor să obstrucţioneze din start orice fel de aspiraţie autonomistă.\nIminenta independenţă a regiunii Kosovo le-a trezit din nou teama şi oricât ar fi România membru UE, nu le-ar plăcea ca regiunea să iasă de sub suveranitatea sârbă. Până şi preşedintele ţării, Traian Băsescu, a făcut mai multe declaraţii pe acest subiect. Asta pentru că exemplul este, nu-i aşa, molipsitor, şi poate şi maghiarimea secuiască ar refuza suveranitatea românească! Deşi nu ar dori decât să-şi decidă singură viaţa, adică să aibă o autonomie lărgită. Antal Arpad din Trei Scaune a declarat că regiunea Kosovo ar putea fi, într-adevăr, un exemplu de urmat, că el şi colegul său, Tamas Sandor, au decis să le prezinte politicienilor români câte feluri de autonomie există pe bătrânul nostru continent. Vor face acest lucru în fiecare zi de marţi, sub forma unor declaraţii politice.\nPrimul care a vorbit a fost Tamas Sandor, el arătând că în 11 din cele 27 de ţări membre UE există diferite forme de autonomie. De pildă în Belgia, germanii au autonomie teritorială, într-o ţară în care trăiesc doar 100 de mii de germani, adică 1% din totalul locuitorilor. În zona locuită de valoni, numărul lor este de 71.500, de aceea aici, şi germana este – alături de cea franceză – limbă oficială! Pe o suprafaţă de 854 kmp, germanii au consilii comunitare şi un guvern comunitar separat, premier fiind Karl-Heinz Lambertz. În afară de cultură şi învăţământ, autoguvernarea se ocupă şi de colaborarea internaţională.\nDa, putem lua ca exemplu şi Belgia.\nHaromszek, nr.5303 – 15.02.2008\nPariul pierdut al conducătorilor- Asociaţia pentru Pământul Secuiesc Deşi înfiinţarea Asociaţiei pentru Pământul Secuiesc s-a numărat, zice-se, printre priorităţile UDMR, iniţiatorii încercând să obţină prin intermediul ei dezvoltarea economică a maghiarilor – şi redobândirea electoratului acaparat de UCM şi CNS – Albert Almos şi Demeter Janos nu au fost capabili nici după repetatele respingeri ale Tribunalului Sfântu Gheorghe, să întocmească în mod corespunzător documentaţia privind înregistrarea asociaţiei.\nPotrivit mult lăudatei strategii, organizaţia anunţată în anul 2007 ar fi trebuit să reprezinte pilonul de bază pe care s-ar fi clădit autonomia teritorial-administrativă a judeţelor Covasna, Mureş şi Harghita. Problema este că după trecerea unui an ne aflăm încă la stadiul de proiect. Probabil că transpunerea în practică va dura o veşnicie.\nDomnilor, trebuie să ne reevaluăm poziţia faţă de această problemă!\nConvingerea noastră este că tergiversarea problemei de către d-voastră este cauza.\nTrebuie să recunoaşteţi că ai d-stră colegi din judeţul Harghita sunt mult mai inventivi şi mai consecvenţi când vine vorba de dezvoltarea economică a Pământului Secuiesc. Este întemeiată nemulţumirea primarului localităţii Miercurea Ciuc, Raduly Robert Kalman, care, săturându-se de repetatele amânări privind înregistrarea Asociaţiei pentru Pământul Secuiesc şi asociindu-se cu Borbely Csaba, vicepreşedintele Consiliului Judeţean Harghita, doreşte să mute sediul organului decizional.\nMarton Janos, alegător de pe Pământul Secuiesc / Covasna\nEuropai-Ido, nr.4 – februarie 2008\nMaghiarime transformată în slugă\nCsiki Sandor Dacă eşti maghiar şi ştii prea multe despre istoria Transilvaniei, ia-o asupra ta. Dacă într-o bună zi vei veni la Târgu Mureş – care odinioară purta numele de Târg Secuiesc şi fusese capitala Pământului Secuiesc -, istoria te va surprinde şi mai tare.\nPentru că dacă în calitate de maghiar liber şi cu coloană vertebrală îl vei saluta în limba maghiară pe şoferul de autobuz, pe taximetrist, pe vânzătorul de ziare sau poate pe vânzătorul din magazin, ţi se va răspunde de cele mai multe ori în limba română şi poate că respectivul te mai şi trimite, în gând, undeva.\nPentru că acum şi aici, toate acestea sunt deja ceva obişnuit. Degeaba ştii tu că în urmă cu mai bine de 30 de ani nu prea auzeai vorbindu-se româneşte în centrul oraşului tău preferat, că toată lumea vorbea limba care a dus la înflorirea acestui oraş. Totul nu ţine acum decât de trecut.\nAcea situaţie s-a schimbat radical. Si vinovat este atât cel pe care ni l-a adus pe cap invazia comunistă şi globală cât şi cel care îşi bagă singur gâtul în jugul românesc şi se ploconeşte în faţa stăpânilor străini pentru o existenţă slugarnică.\nTu, cel care ai fost locuitor străvechi al acestei aşezări şi care ai moştenit de la strămoşii tăi toate pietrele tale de aici, cum te-ai putut coborî până la acest nivel, cum poţi îndura fără să te revolţi faptul că eşti nimicit?\nCum este posibil să trăieşti umilit, călcat în picioare şi degradat în acest oraş transilvănean în care înaintaşii tăi au construit o Biserică Cetate, o Primărie şi un Palat al Culturii? Si încă tot tu le eşti recunoscător veneticilor care te lasă să trăieşti aici.\nCum este posibil ca azi să aplauzi până şi faptul că invadatorii sunt dispuşi, după ani de zile, să pună pe zidul Palatului Culturii construit de cosangvinii tăi o plăcuţă cu denumirea lui străveche, în limba maghiară?\nChiar atât de jos ai ajuns? Chiar nu realizezi că eşti vlăstarul poporului care a creat o lume în această zonă maghiar secuiască? Oriunde ai privi în centrul oraşului tău preferat, ţi se înfăţişează în faţa ochilor urme ale culturii tale.\nSi atunci de ce te simţi tensionat când şoferul de autobuz, taximetristul, vânzătorul, sau funcţionarul face scârbit o grimasă dacă i te adresezi în limba maghiară? Si te priveşte cu atâta scârbă şi îţi răspunde în limba invadatorilor de parcă i-ar fi luat felia cu untură.\nLucrurile au stat exact invers. El ar trebui să se simtă tensionat. Pentru că el ţi-a invadat cultura, el a păstruns în spaţiul tău vital, el a aclimatizat comunismul şi el trebuie să se adapteze la acel spaţiu spiritual în care a picat pe neaşteptate.\nCe se vede însă acum? Vezi mai degrabă că secuiul se ascunde, se ploconeşte şi consideră că acolo unde el este locuitor indigen, caracterul său maghiar este ceva ce trebuie ţinut ascuns.\nÎn viaţa publică, maghiarul i se adresează deseori în limba română maghiarului. În sala de şedinţe – ridicată de maghiari – a Primăriei, maghiarul se ploconeşte în limba română. În multe din instituţiile noastre, doar portarul, femeia de serviciu şi curierul mai sunt maghiari. Şi se bucură până şi de pomană.\nDe acum înainte, este permisă predarea geografiei României şi în limba maghiară. În schimb, în manualul maghiar nu vei mai putea scrie în limba maghiară Târgu Mureş.\nPloconeşte-te în continuare, maghiarule secui slugă!\nEuropai-Ido, nr.4 – februarie 2008\nUngaria nu a fost ci nu este…\nStoffan Gyorgy “Ungaria nu a fost ci nu este….” – spusese Franz Iosif cu ocazia unei vizite în Ungaria. Zadarnic l-au învăţat săptămâni întregi ce trebuia să spună, citându-l pe Szechenyi. A fost o prostie care azi însă a devenit realitate. Ungaria nici nu a fost, nici nu este….A fost doar un vis, doar o încercare grandioasă şi stupidă care a început, în ţara ciuntită, cu Arpad şi s-a încheiat cu Horthy Miklos. Nu este o greşeală că am scris ţară ciuntită, pentru că poporul lui Attila, secuii, trăiesc şi vor mai fi chiar dacă există printre ei ticăloşi miliardari care în schimbul banilor, sar unii la gâtul altora pentru câte o funcţie politică, fără a le păsa de dăinuirea naţiunii, de viitorul, de revendicările ei autonomiste. Ticăloşilor le trebuie şi mai mult iar la Bruxelles ajung mari domni. În Ungaria se petrec azi atâtea josnicii câte n-a văzut lumea de un mileniu. Nu asta este însă mica naţiune din Bazinul Carpatic, dar nici celelalte naţiuni care convieţuiesc cu noi.\nProblema de bază este impasibilitatea totală a societăţii din Ungaria faţă de normele morale. Dacă ar exista intelectualitate ungară şi conducere bisericească ungară, protestele puteau fi răspunsul imediat la accederea la putere a forţelor comunist-sioniste. Măsurile întreprinse de actualul guvern, seria de crime comise de acesta, legalizate prin reformarea sistemului sanitar sunt identice, pentru mine, cu mesajul pancartelor de la Ierusalim, din Tel Aviv, care îi îndeamnă pe oamenii de acolo să se mute în noua patrie, Budapesta. Si mai dramatică este însă discriminarea pozitivă care fie trece cu vederea, fie pedepseşte cât de uşor se poate toate păcatele ţiganilor din Ungaria. Mai explicit: guvernul Gyurcsany face azi ceea ce făcuseră Habsburgii, adică pun două etnii, două naţiuni să se împuşte reciproc. Şantajează, în spiritul sintagmei “divide et impera”.\nÎn timp ce societatea este preocupată de scandalurile interne, o naţiune fascistă din Est, primitivă, care se consideră aleasă şi care numără zeci de mii de oameni, se mută în noua patrie, cumpără Ungaria, îi distruge amintirile istorice – aşa cum a procedat şi în Irak – iar prin şantajul cu ţigani ţine maghiarimea în frâu, sub presiune, în propria-i patrie. Iar dacă cineva îşi ridică glasul împotriva infracţiunilor comise de ţigani, a justiţiei, a poliţiei sau a guvernului, ori este vizitat de fisc, ori moare de tânăr într-un accident rutier sau face brusc o comoţie celebrală… iar dacă este vorba de o organizaţie civilă, procuratura ia măsuri pentru interzicerea ei! Gyurcsany a anunţat programul “O Nouă Ungarie” pe care, prin măsuri drastice, îl şi aplică. În această Nouă Ungarie însă, un singur neam nu mai are loc: maghiarul, care îşi iubeşte istoria, trecutul şi patria. E fascist, e extremist şi antisemit (chiar dacă este evreu!). Este duşmanul progresului, al Europei, al lumii.\nCeva se pregăteşte în Ungaria, ceva ce se va răsfrânge asupra lumii şi va mătura josnicia sionistă, masonică. Pluteşte în aer, sâsâie şi numai că nu explodează. Si nu numai în Ungaria. În toate statele UE – în care lumea şi-a dat seama ce înseamnă tratatul de la Lisabona – a pornit ceva de care homalăii, bănoşii fără religie şi credinţă aflaţi la conducerea UE, liberalii imoralităţii se tem. Pentru că dacă scânteia ajunge la capătul fitilului, se va termina şi cu ei…\nPe lângă toate acestea, şi nebunul aflat la celălalt capăt al lumii îşi ajută prietenii israelieni să atingă sfârşitul, în momentul în care vrea război, în care crede că se poate lupta cu Dumnezeu. Dar nu te poţi lupta. Iar actualul Hitler al lumii, Bush, va realiza în curând acest lucru. Pustiirea totală a Americii este inevitabilă şi prin asta vor fi recreate toate valorile pe care le calcă în picioare. Naţiunile vor trăi în pace şi bunăstare, revenind la ordinea pe care nu au mai putut-o urma după umilinţa masonică franceză. Bush se pregăteşte de ultimul său război.\nHaromszek, nr.5304 – 16.02.2008\nViaţă publică\nTrebuie să se profite de situaţia din Kosovo / Este necesar să se acţioneze în comun\nFarkas Reka Cea mai mare provocare a anului în curs pentru maghiarimea transilvăneană o reprezintă modul în care va profita aceasta de situaţia creată în urma câştigării independenţei regiunii Kosovo” – a accentuat deputatul Antal Arpad care, împreună cu europarlamentarul Sogor Csaba, va pleca la Pristina pentru a fi prezent, duminică, la proclamarea independenţei. Ieri, Antal Arpad a formulat două propuneri concrete, considerând că ar fi necesar ca toate organizaţiile politice maghiare transilvănene şi organizaţia civilă care militează pentru autonomie (CNS) să acţioneze în comun. Liderii organizaţiilor de reprezentare a maghiarimii transilvănene ar trebui să se întâlnească şi să formuleze o scrisoare pe care să o trimită miniştrilor de externe şi ambasadorilor ţărilor care recunosc independenţa regiunii Kosovo. În mod asemănător ar putea proceda, în PE, europarlamentarii maghiari transilvăneni, informându-şi colegii – printr-o astfel de scrisoare- în legătură cu faptul că, de decenii întregi, maghiarimea din Transilvania, de pe Pământul Secuiesc, luptă cu mijloace paşnice, democratice, pentru autonomia teritorială, iar dacă recunosc independenţa regiunii Kosovo – realizată cu preţul multor jertfe şi al unor însemnate investiţii materiale americane, respectiv europene – în schimb nu sunt dispuşi să accepte justeţea pretenţiei maghiare, înseamnă că susţin soluţia violentă, ignorând calea paşnică. “Din păcate, marile puteri sunt foarte comode, acordă atenţie unei regiuni doar dacă se generează vreun conflict. Prin această scrisoare comună am putea atrage atenţia asupra noastră, iar acţiunea unitară ar putea avea o forţă penetrantă” – a accentuat Antal Arpad, care s-a angajat să formuleze scrisoarea şi să iniţieze coordonarea între organizaţiile vizate.\nHaromszek, nr.5305 – 18.02.2008\nProclamarea independenţei provinciei Kosovo Parlamentul din Kosovo a adoptat ieri după-amiază, la ora 15,50, documentul privind proclamarea independenţei regiunii. Reprezentanţii fostei regiuni sârbe au votat în unanimitate independenţa. Partea esenţială a declaraţiei, încă înaintea adoptării, a fost citită în limba sârbă de către premierul Hashim Thaci, accentuând astfel faptul că toţi cetăţenii provinciei Kosovo vor fi consideraţi cetăţeni de rang egal.\nFormaţiunile politice din ţară au lansat atacuri la adresa UDMR, care a insistat ieri într-un comunicat asupra recunoaşterii de către România a independenţei regiunii. Menţionarea creării unui precedent a generat o fermă împotrivire din partea partidelor naţionaliste.\n“Începând de azi, provincia Kosovo este mândră, independentă şi liberă” – a declarat Hashim Thaci, în cadrul adunării extraordinare a parlamentului de la Pristina. “Nu am încetat niciodată să credem că într-o bună zi vom face parte din naţiunile libere ale lumii”. Noul stat va fi unul democratic şi multinaţional – a adăugat el. Premierul kosovar a promis în cuvântarea sa păstrarea diversităţii culturale şi a felicitat misiunea UE, care sprijină dezvoltarea democratică a provinciei Kosovo şi realizarea proiectelor sale.\nSerbia nu este dispusă să recunoască în mod legitim mult aşteptata declaraţie de independenţă, Belgrad condamnând din start proclamarea unilaterală a provinciei Kosovo. SUA şi majoritatea statelor membre au comunicat faptul că recunosc şi susţin înfiinţarea unei provincii independente şi democratice. Moscova a cerut convocarea imediată a Consiliului de Securitate a ONU în problema Kosovo, respingând proclamarea independenţei. Două teritorii separatiste ale Gruziei au comunicat ieri faptul că vor cere Rusiei şi ONU recunoaşterea independenţei lor.\nEpiscopul Artemie, conducătorul bisericii orotodoxe sârbe din Kosovo a declarat: “Kosovo a fost dintotdeauna o provincie sârbă şi aşa va şi rămâne.” El a făcut apel la guvernul lui Voislav Kostunica în vederea adoptării unei poziţii armate în sensul împiedicării, cu ajutor rus, a proclamării independenţei de către provincia separatistă. Slobodan Samardzic, ministrul sârb responsabil cu problemele legate de Kosovo, a accentuat: “Belgrad nu are intenţia să colaboreze cu misiunea UE din Kosovo şi nici cu “instituţiile ilegale” ale albanezilor din Kosovo. “Am făcut apel la toţi locuitorii provinciei Kosovo şi la locuitorii din zonă să îşi păstreze calmul şi să nu răspundă la provocări” – a formulat la Bruxelles, Jens Mester, purtătorul de cuvânt al UE. După cum a declarat, “comunitatea internaţională nu va tolera acţiunile violente în Kosovo”.\nPoziţia părţii române – legată de proclamarea independenţi provinciei şi cunoscută pe plan internaţional – este neschimbată – a declarat ministrul de externe Adrian Cioroianu. Bucureştiul a fost dintotdeauna împotriva independenţei regiunii Kosovo, deşi a semnalat că doreşte să acţioneze în armonie cu UE. Mircea Geoană, preşedintele PSD, a declarat că este o decizie înţeleaptă faptul că România nu recunoaşte independenţa regiunii Kosovo. Lucian Bolcaş, vicepreşedintele PRM, a descris evenimentele într-o imagine dramatică, afirmând că partidul său urmăreşte cu îngrijorare proclamarea unilaterală a independenţei provinciei. UDMR consideră că proclamarea independenţei provinciei Kosovo este o consecinţă necesară a procesului de reorganizare care a avut loc în ultimul deceniu şi jumătate în Europa central răsăriteană şi în zona balcanică occidentală – se menţionează în comunicatul uniunii. Cei doi semnatari ai documentului, Marko Bela, preşedintele UDMR şi Kelemen Hunor, preşedinte executiv, formulează astfel: România nu trebuie să amâne recunoaşterea provinciei Kosovo. Totodată există speranţa că sârbilor minoritari în Kosovo li se vor asigura drepturi individuale şi colective, necesare dăinuirii pe pământul natal. UDMR consideră că pentru soluţionarea problemelor etnice trebuie găsite instrumente politice paşnice, felicitând participarea activă a UE în privinţa căutării soluţiilor vizând provincia Kosovo. UDMR mai aminteşte că, prin acest fapt, ţările europene au creat un precendent şi, ca urmare, de acum încolo nu se pot delimita de soluţionarea altor problemele etnice nerezolvate. Andrassy Arpad, secretarul Comisiei Permanente a Consiliului Naţional Secuiesc, a declarat că recunoaşterea independenţei ar trebui să creeze un precedent care să accelereze soluţionarea aspiraţiilor legate de autonomia Pământului Secuiesc.\nHaromszek, nr.5305 – 18.02.2008\nDe azi pe mâine\nFericirea albaneză din Kosovo\nSylvester Lajos În zona balcanică s-a dărâmat definitiv castelul de nisip al Trianonului. Schipetarii kosovari s-au săturat de biciul sârb şi de supravegherea internaţională de opt ani şi – profitând de condiţiile create de separarea lor practică – ieri şi-au proclamat independenţa. Au existat şi există şi în prezent şantaj şi ameninţări din partea imperiului rus în sensul că independenţa regiunii Kosovo va demara un lanţ de evenimente. Versiunea cea mai relevantă îi aparţine lui Dimitri Rogozin, ambasadorul Rusiei în NATO, care implică în problema independenţei şi mafia albaneză a drogurilor, mafie care în opinia sa a mituit politicieni occidentali în schimbul independenţei. La această jignire privind şantajul se mai adaugă acel scenariu prin care provincia locuită în procent de 90% de albanezi este prezentată ca un focar de război, care va avea ca rezultat separarea albanezilor macedoneni, după care vor urma muntenegrenii şi în cadrul unui război se va obţine înfiinţarea Albaniei Mari. În opinia lui Rogozin se vor amplifica şansele ca în cadrul hotarelor Rusiei republicile nerecunoscute internaţional să se separe.\nRogozin, care ar trebui să fie un politician responsabil, afirmă că politicienii occidentali se află sub presiunea albanezilor radicali, a teroriştilor şi extremiştilor, asemănând “extinderea” albaneză cu cea a lui Hitler.\nNu se aminteşte însă de faptul că locuitorii regiunii – locuite în procent de 90% de albanezi – au fost exterminaţi, umiliţi în masă şi privaţi de drepturile lor.\nExemplul albanez este foarte plin de învăţăminte în privinţa maghiarilor care trăiesc în minoritate, mai ales acel aspect potrivit căruia sârbii din Kosovo vor primi în cadrul noului stat o autonomie deplină şi o autodeterminare descentralizată, sub supravegherea forţelor NATO care staţionează pe teritoriul ţării.\nSe pare că ambasadorul Rogozin nu cunoaşte situaţia maghiară, mai ales situaţia maghiară transilvăneană, deoarece în caz contrar ar fi extins reţeta schimbărilor şi asupra noastră. Să facem noi acest lucru, amplificând şi de această dată necesitatea următorului fapt: de acum încolo, ochii ageri ai politicienilor români să fie direcţionaţi nu numai asupra autonomiei minorităţilor europene, ci şi asupra autodeterminării sârbilor din Kosovo.\nHaromszek, nr.5306 – 19.02.2008\nAntal Arpad în Kosovo/Albanezi sărbătorind, sârbi plângând\nFarkas Reka Deputatul Antal Arpad şi europarlamentarul Sogor Csaba au plecat la Pristina, la sărbătoarea proclamării regiunii Kosovo. Ieri, la prânz, în drum spre Bucureşti, Antal Arpad a răspuns telefonic la întrebările noastre:\nAntal A: Prima noastră impresie a fost destul de neplăcută, deoarece la graniţa sârbo-kosovară s-a creat o demonstraţie spontană şi a trebuit să aşteptăm peste două ore. Sârbii s-au adunat şi au început să scandeze: “Kosovo e Serbia, “Kosovo este al sârbilor”. În Pristina, sute de mii de oameni au sărbătorit pe străzi. Parcă ne aflam în SUA dat fiind faptul că pe străzi existau tot atâtea steaguri ale SUA câte steaguri ale regiunii Kosovo. Au existat şi drapele ale Germaniei şi Franţei. Am fost la Hotel Grand Pristina, unde premierul, şeful statului şi preşedintele parlamentului au declarat faptul că provincia este independentă. Această locaţie nu a fost aleasă întâmplător. Despre acest hotel trebuie să se ştie faptul că la începutul anilor ‘90, sârbii au inscripţionat la intrare: “Intrare interzisă câinilor şi albanezilor. De acolo ne-am deplasat la Kosovska Mitrovica. Localitatea era plină de tancuri şi s-a văzut clar că situaţia se află sub controlul deplin al forţelor KFOR. Kosovska Mitrovica era cel mai apărat oraş kosovar. Partea albaneză a oraşului era în sărbătoare, iar în partea sârbă, oamenii plângeau.\nFarkas R: Aţi reuşit să vorbiţi cu localnicii? Cum se manifestă albanezii şi sârbii în privinţa independenţei?\nAntal A: În Pristina am stat de vorbă cu albanezi şi ei ne-au spus că aşteaptă acest moment de 600 de ani, că sunt fericiţi şi se bucură că au scăpat de sârbi, deoarece au fost în permanenţă umiliţi în deceniile care au trecut. În zona de graniţă am vorbit cu sârbii, care plângeau pur şi simplu. Noi am avut norocul să ne aflăm într-un autoturism cu număr de înmatriculare din România. Sârbii îi iubesc pe români dar totuşi unii nu se uitau la noi cu ochi prea buni.\nFarkas R: Mass media din România şi sfera politică au luat în nume de rău călătoria dumneavoastră. Ce părere aveţi despre acest lucru?\nAntal A.: Am mai spus-o anul trecut şi acum doi ani şi acelaşi lucru l-am repetat în Kosovo, în faţa posturilor de televiziune: noi considerăm modelul kosovar drept unul negativ, acesta fiind drumul care nu trebuie urmat. Am formulat mesajul conform căruia noi, maghiarii şi românii trebuie să învăţăm din ceea ce s-a întâmplat la Kosovo. Sunt trist din cauza modului vehement prin care sfera politică românească a reacţionat la toate acestea. Acest lucru dovedeşte pe de o parte faptul că această problemă nu este abordată aşa cum trebuie, iar pe de altă parte faptul că situaţia nu este cunoscută. Ziariştii mi-au adresat întrebări din care reiese în unanimitate faptul că nu dispun nici de informaţii minime în legătură cu Kosovo. Nu stiu care este diferenţa dintre autonomie şi independenţă. Mass media din România sunt neinformate în acest sens, ceea ce se observă şi în sfera politică. Partidele româneşti ar trebui să facă o autoanaliză, deoarece, practic, în acest moment, UDMR afirmă acelaşi lucru ca şi SUA, Germania, Franţa, Marea Britanie şi peste 20 de ţări ale Europei. Ar trebui să observe faptul că probleme sunt cu ele, nu cu noi.\nFarkas R: Vineri aţi formulat un apel ca forţele politice maghiare şi organizaţiile civile – care îşi asumă problema autonomiei- să redacteze în comun o scrisoare, pe care să o înainteze miniştrilor de externe şi ambasadorilor ţărilor care recunosc independenţa regiunii Kosovo, iar europarlamentarii maghiari transilvăneni să facă lobby în comun la Bruxelles. Aţi primit răspuns în acest sens?\nAntal A: Sogor Csaba, persoana cu care am fost în Kosovo, mi-a semnalat că este dispus să facă în continuare lobby la Bruxelles. Toro Tibor a înaintat propunerea mea lui Tokes Laszlo. Din partea acestuia voi primi răspuns în curând. Mă bucur de faptul că membrii conducerii UDMR au formulat aceeaşi poziţie pe care aş fi formulat-o eu în legătură cu provincia Kosovo. Trebuie să port negocieri în ceea ce priveşte paşii următori. Nu ştiu cine este dispus să adere la această iniţiativă.\nHaromszek, nr.5306 – 19.02.2008\nDe azi pe mâine\nNedumerirea lumii\nSylvester Lajos Independenţa provinciei Kosovo a fost proclamată unilateral şi prin acest lucru, în zona occidentală a Balcanilor s-a creat – deocamdată pe hârtie! – un nou stat. Spaţiul Iugoslaviei se sfărâmă în continuare şi acest lucru poate avea urmări momentane sau de viitor. Haos, sau acord – care cu greu poate fi imaginat – dar şi un nou conflict armat. Acest lucru nu este doar problema Serbiei şi a albanezilor kosovari. Va atrage de asemenea şi atenţia lumii.\nÎn momentul de faţă, interesantă este reacţia internaţională, deoarece indiferent dacă este vorba despre provincia independentă Kosovo sau de un stat declarat independent, viitorul păcii regiunii separate depinde de modul cum reacţionează ţările învecinate, cele îndepărtate şi organismele internaţionale. Nu se poate observa nimic ce ne-ar putea linişti: Consiliul de Securitate al ONU este un oficiu de prisos, care a aruncat întotdeauna responsabilitatea în cârca altora. UE este divizată în privinţa abordării acestei probleme. Cel puţin şase-şapte ţări se tem de recunoaşterea regiunii Kosovo – Spania, Grecia, Cipru, Slovacia, Cehia şi România – dar ar putea exista şi mai multe. Prima care s-a exprimat a fost România, ea respingând în unanimitate decizia privind independenţa unilaterală a provinciei Kosovo, toate partidele româneşti fiind de acord cu susţinerea Serbiei. Cu excepţia UDMR, care ar urgenta guvernul român în privinţa recunoaşterii noului stat.\nOpoziţia manifestată oferă răspuns la rădăcinile şi la natura rezervelor. Înfiinţării statului kosovar i se opun acele state care se confruntă cu grave probleme etnice şi în locul adoptării unor soluţii şi acorduri lucide, reacţionează cu mânie la “precedente”, ca nu cumva subordonaţii lor de alte etnii să înveţe din cele întâmplate şi din ceea ce se va întâmpla şi să prindă curaj în privinţa solicitării autodeterminării. În mod ipocrit se pomeneşte de “principiul-domino”, în loc să se atragă atenţia asupra autonomiilor care reprezintă modelul unei convieţiuiri normale. Acestea sunt pur şi simplu negate şi declarate drept inexistente.\nAtitudinea Rusiei ar putea fi considerată logică şi aproape că ar putea fi înţeleasă ţinând cont de faptul că Putin doreşte să reobţină cu orice preţ statutul de superputere, desigur întotdeauna de partea “fraţilor sârbi”.\nDin această cauză la Belgrad se flutură drapele ruseşti şi de aceea Putin este numit cetăţean de onoare în oraşele sârbe, în timp ce în localitatea kosovară Pristina flutură drapelele americane, deoarece în privinţa speranţelor din Kosovo, SUA este principalul garant. Numai că SUA se află destul de departe şi nu se ştie până unde se vor extinde interesele acestora. Cert este că cuibul de viespi este din nou agitat.\nHaromszek, nr.5306 – 19.02.2008\nIsteria-Kosovo şi manifestări antimaghiare în România\nFarcadi Botond Viaţa politică românească a fost tulburată temeinic de proclamarea independenţei provinciei. Liderii partidelor politice au atacat ieri UDMR cu o vehemenţă nemaiîntâlnită de mult timp, motivul fiind faptul că Uniunea a susţinut recunoaşterea independenţei. Politicienii naţionalişti i-au numit pe liderii UDMR terorişti. Au existat şi opinii potrivit cărora preşedintele UDMR, Marko Bela, ar trebui arestat imediat.\nMarko Bela a declarat în cadrul conferinţei de presă de ieri: România nu poate amâna recunoaşterea independenţei deoarece numeroase ţări ale lumii, cum ar fi SUA sau alte mari puteri europene procedează astfel. Preşedintele UDMR a evidenţiat faptul că mai devreme sau mai târziu, România va trebui să recunoască independenţa. Kosovo nu poate fi considerat o analogie, ci doar o bază de comparaţie – a adăugat el. Independenţa provinciei reprezintă un precedent în sensul că UE şi comunitatea internaţională trebuie să-şi asume un rol activ în privinţa creării de soluţii şi mijloace politice, menite să soluţioneze problema etnică şi drepturile comunitare. El a evidenţiat în continuare faptul că UDMR, începând de la înfiinţarea sa, a respins mijloacele violente de validare a drepturilor minoritare.\nPoziţia UDMR în problema Kosovo a creat o adevărată isterie în cercul politicienilor români. Corneliu Vadim Tudor, liderul Partidului România Mare, a alarmat opinia publică românească afirmând că în data de 15 martie, în Transilvania vor avea loc tulburări stradale. Şi celelalte partide au condamnat poziţia UDMR, în timp ce în declaraţiile lor a fost reiterată integritatea teritorială a României şi faptul că, în ţară, protecţia drepturilor minorităţilor este exemplară şi din această cauză modelul din Kosovo nu poate fi aplicat în România.\nJandarmeria judeţului Cluj a comunicat ieri faptul că vor fi amendaţi câţiva participanţi ai manifestării de simpatie organizată duminică, la Cluj, printre care Patrubany Miklos, preşedintele Uniunii Mondiale a Ungurilor. Duminică seară, la Cluj, mai multe organizaţii civile maghiare din Transilvania au organizat o demonstraţie paşnică de 20 de minute, salutând prin inscripţii proclamarea independenţei provinciei Kosovo şi cerând autonomia Pământului Secuiesc. La manifestare au participat aproximativ 30-40 de persoane. Jandarmeria l-a amendat şi pe Sandor Krisztian, preşedintele Consiliului Maghiar de Tineret.\nPreşedintele statului, Traian Băsescu, i-a chemat ieri la consultări pe liderii partidelor parlamentare. După consfătuire, preşedintele a accentuat: România nu îşi schimbă poziţia anterioară, potrivit căreia nu recunoaşte independenţa provinciei Kosovo. Preşedintele a recunoscut că există aspecte de îmbunătăţit în privinţa minorităţilor naţionale, însă şi în judeţele Harghita şi Covasna se întâmplă lucruri care pot fi interpretate drept o epurare etnică împotriva românilor\nHaromszek, nr.5307 – 20.02.2008\nStiri interne\nTokes: soluţionarea provinciei Kosovo este exemplară\nMTI/Mediafax/ Farcadi Botond Europarlamentarul Tokes Laszlo a declarat în cadrul şedinţei de la Strasbourg a Parlamentului European: “Convingerea noastră este că lupta paşnică a maghiarilor din România pentru autonomie şi pentru autonomia teritorială a Pământului Secuiesc vor putea duce la rezultate prin intermediul unei contribuţii binevoitoare din partea UE. El a mai adăugat: soluţionarea problemei provinciei Kosovo este în acest sens exemplară şi reprezintă un precedent. Episcopul a arătat că realizarea în Kosovo a proiectului Ahtisaari care prevede supravegherea internaţională a caracterului de stat de drept, dovedeşte că în zona noastră relaţiile dintre diferitele etnii şi comunităţi naţionale nu pot fi considerate nici pe departe soluţionate, însă prin intermediul unei colaborări internaţionale, în viitor se vor putea găsi soluţii pentru toate situaţiile critice.\nHaromszek, nr.5307 – 20.02.2008\nPentru cine este importantă autonomia? Preşedintele Traian Băsescu s-a referit luni seara în cadrul unei emisiuni a postului Realitatea şi la autonomie, afirmând că el susţine extinderea nivelului autonomiei locale. Constituţia actuală asigură unitatea teritorială a ţării şi, ca urmare, autonomia anumitor regiuni nu poate fi altceva decât o temă de dezbateri. În opinia preşedintelui, despre autonomie vorbesc doar politicienii, oamenii de rând având alte preocupări. Pe Pământul Secuiesc oamenii sunt ocupaţi cu munca – a declarat Traian Băsescu.\nHaromszek, nr.5308 – 21.02.2008\nMiting de solidaritate la Sfântu Gheorghe / Să fie aprinse lumânări pentru autonomie\nFarkas Reka Ieri, după-masă, persoanele adunate în parcul Elisabeta şi-au exprimat solidaritatea cu albanezii care au proclamat independenţa provinciei Kosovo, manifestându-şi pretenţia privind autonomia Pământului Secuiesc. La chemarea Consiliului Naţional Secuiesc, locuitorii din Sfântu Gheorghe au sosit “înarmaţi” cu drapele secuieşti, pancarte, făclii şi lumânări. Presa de limba română a manifestat un interes extraordinar, parcul fiind invadat de o mulţime de autovehicule de transmisie, staff-uri de televiziune, reporteri, şi, pentru că majoritatea nu ştiau ungureşte, au fotografiat, au filmat şi au încercat, prin interviuri, să afle ce se întâmplă. Poliţia era şi ea prezentă într-un număr însemnat, însă veghea de la distanţă ca mitingul anunţat să nu fie tulburat de nici un fel de incident.\nPrimul care s-a adresat celor prezenţi a fost Gazda Zoltan, vorbind în numele Consiliului Secuiesc Scaunul Sepsi (SSZT). El a subliniat că cele 17 partide din Kosovo au putut face abstracţie de divergenţele de opinii politice, ideologice, s-au solidarizat şi au luat o poziţie unitară în scopul obiectivului comun. El a atras atenţia asupra faptului că provincia Kosovo şi-a putut obţine independenţa pentru că puterea sârbă nu a asigurat autonomie regiunii de odinioară, iar puterea română ar trebui să înveţe din acest exemplu. Noi, secuii, nu avem voie să ratăm posibilitatea oferită pe tavă, iar “puterea care suferă de mustrări de conştiinţă mascată vehement” trebuie să acorde drepturile la care este obligată prin tratatele semnate” – a precizat Gazda. Să fie aprinse lumânări în sufletele, mâinile, geamurile noastre şi aceste lumini mici să dovedească faptul că obiectivul poate fi atins şi fără război, vărsare de sânge şi periclitare a unităţii teritoriale” – şi-a încheiat discursul secretarul SSZT.\n“Noi, maghiarii transilvăneni, secuii – la fel ca şi albanezii din Kosovo – luptăm de decenii pentru libertatea, dăinuirea noastră, pentru păstrarea limbii noastre materne şi a indentităţii noastre naţionale – a motivat Fazakas Tibor convocarea mitingului, în numele CNS (SZNT). De noi depinde dacă Kosovo reprezintă sau nu un precedent, dacă putem sau nu profita de poziţia internaţională favorabilă creată în privinţa drepturilor colective – s-a exprimat el. A precizat: contrar albanezilor, maghiarimea transilvăneană, secuimea luptă într-un cadru legal, prin mijloace constituţionale, parlamentare. A făcut un apel către toţi locuitorii Pământului Secuiesc, şi către români, ca să susţină activ autonomia teritorială a regiunii, “reconcilierea româno-maghiară, pentru ca ambele naţiuni să-şi poată îndeplini menirea istorică, aici, în Bazinul Carpatic”.\nPreotul unitarian Kovacs Istvan a dat citire un pasaj din psalmul nr. 67: “Naţiunile să se bucure, deoarece judeci popoarele fără părtinire şi conduci naţiunile pe pământ”. Nu este voie ca obiectivul nobil al autonomiei să fie monopolizat conform intereselor politice, nu este voie să fie degradat la nivelul unor sloganuri electorale, focuri de artificii, afişe, indicatoare cu graniţele judeţului – a spus el. “În adâncul inimilor noastre să existe intenţia şi decizia pentru care suntem în stare să aducem jertfe, renunţând chiar la putere şi la interese” – a accentuat preotul, cerând ca Domnul să binecuvânteze “lupta noastră” şi să aducă acel viitor “în care copiii noştri pot râde liberi şi fericiţi, în care putem demonstra şi fraţilor noştri români că în secuii autonomi ei îşi vor găsi prieteni”. “Dă-le înţelepciune conducătorilor noştri, fă-i să înveţe din puterea trecătoare a şenilelor, deoarece, e drept că puterea va câştiga, pentru un timp, bătălia, însă nu va obţine niciodată victoria” – şi-a încheiat rugăciunea Kovacs Istvan.\nMitingul cu lumânări, organizat lângă monumentul 1848, s-a încheiat prin intonarea imnului secuiesc.\nHaromszek, nr.5308 – 21.02.2008\nO atenţie deosebită din partea presei Ieri după-amiază, o armată întreagă de ziarişti români i-au atacat – precum şoimii – pe organizatorii mitingului din Sfântu Gheorghe. Au apărut într-un număr inedit corespondenţi ai publicaţiilor, televiziunilor bucureştene, întrebându-i – unii cu prietenie, alţii interesaţi, iar alţii cu duşmănie – pe reprezentanţii Consiliului Naţional Secuiesc (CNS) de intenţia, de obiectivele lor. A căzut “victimă” şi Benedek Barna, preşedintele Consiliului Secuiesc Scaunul Sepsi, care nici nu a putut participa la festivitate, fiind nevoit să facă faţă în emisiunea transmisă în direct de postul Antena3. “Deja când am ajuns aici, m-au asaltat cel puţin douăzeci de ziarişti, întrebându-mă destul de dur, întrerupându-se şi strigând. Apoi, m-au prins cei de la Antena şi m-au angrenat într-o discuţie de studio, în direct, fiind prezenţi Kelemen Hunor, peremistul Lucian Bolcaş şi ministrul de interne. Bolcaş m-a atacat foarte agresiv, repetând permanent că ei ştiu ce vrem noi, la care am reuşit să spun doar atât, că esenţa autonomiei constă tocmai în faptul ca nu alţii să ne spună, ci noi să decidem ceea ce vrem. Era clar că vroia să amestece lucrurile: autonomie egal independenţă. Am reuşit să-i fac să înţeleagă că este absurd inclusiv din punct de vedere geopolitic să se proclame independenţă în mijlocul unei ţări şi am încercat să le explic ce înseamnă autonomia. Nu ştiu ce au priceput din tot ce le-am spus” – a accentuat Benedek Barna.\nHaromszek, nr.5308 – 21.02.2008\nDe azi pe mâine\nDacă se va putea modifica, se va şi modifica\nSimo Erzsebet Cu ocazia proclamării independenţei regiunii Kosovo, majoritatea politicienilor români s-au comportat de parcă ar fi vorba despre un teritoriu românesc, de parcă prin pierderea teritoriilor ar fi fost ciuntită propria lor ţară. Există şi câteva excepţii, însă majoritatea partidelor şi liderii acestora concurează cu Vadim Tudor, Gheorghe Funar şi Adrian Păunescu. Dat fiind faptul că UE şi SUA nu pot fi criticate fără reţinere, toată revolta lor a fost îndreptată împotriva UDMR, împotriva maghiarimii transilvănene şi în primul rând împotriva maghiarimii de pe Pământul Secuiesc.\nEste evident faptul că ştiu prea puţin despre Serbia şi despre acel genocid agresiv care a fost lansat de Milosevic, odată cu desfiinţarea în anul 1991 a autonomiei regiunii, şi despre acea umilire sistematică a locuitorilor albanezi – care este aproape imposibilă în Europa finalului de secol – şi despre desfiinţarea lor fizică. Nu au avut şi nu au urechi să asculte acea suferinţă pe care micul popor a trebuit să o îndure şi nu sunt dispuşi să ia la cunoştinţă nici imensele sacrificii umane, prin care albanezii kosovari şi-au câştigat independenţa. Politicienii români au văzut un singur lucru şi anume faptul că în Europa secolului XXI s-a întâmplat ceea ce politicienii români nu au gândit nici măcar în visele lor: un popor de două milioane de locuitori s-a eliberat de sub dominaţia naţiunii majoritare, în cazul nostru cea sârbă. Din această cauză luciditatea lor a cedat, revolta lor oarbă fiind îndreptată, prin decizia clasei politice româneşti, spre UDMR – care s-a comportat cu totul altfel – şi spre minoritatea maghiară. Politicienii români consideraţi până acum lucizi şi analiştii politici au indus ură şi atitudine antimaghiară în rândul naţiunii majoritare, vorbind de trădători şi ca să fie şi mai interesant, solicită acum îndepărtarea UDMR din cadrul guvernului. Nu numai Vadim, Geoană şi ai lor, ci şi liberalii, în frunte cu Orban şi cu Norica Nicolai.\nÎntre timp anunţă sus şi tare faptul că ei nu vor recunoaşte niciodată independenţa provinciei Kosovo. În timp ce şi-au retras diplomaţii din Pristina, au rămas şi rămân în continuare acolo militarii, jandarmii şi poliţiştii români, pentru a apăra independenţa micului stat. Constantin Degeratu, consilierul preşedintelui pe probleme de securitate, a declarat în cadrul unei conferinţe internaţionale – după o zi de la declaraţia fermă a lui Traian Băsescu, declaraţie potrivit căruia România nu va recunoaşte provincia Kosovo – că poziţia oficială referitoare la Kosovo se va putea schimba în funcţie de interesele naţionale, în funcţie de comunitatea internaţională. Dacă acum se spune că poziţia românească se va putea schimba în funcţie de comunitatea internaţională, în funcţie de interesul naţional, atunci putem fi siguri că acest lucru se va şi întâmpla. Şi atunci de ce se face atâta tam-tam?\nHaromszek, nr.5309 – 22.02.2008\nDe azi pe mâine\nNouă ne trebuie Kosovo?\nFarcadi Botond Nouă ne trebuie Kosovo – am putea spune privind evenimentele din ultimele zile, deoarece se pare că proclamarea independenţei a adus schimbări însemnate nu doar pentru albanezii care trăiesc acolo, ci şi în viaţa politică maghiară din România. Oricât de repulsiv este modul în care clasa politică românească, mai mult chiar şi presa de limba română, se raportează la această problemă, proclamarea independenţei Kosovo a adus, oricum, mai multe lucruri pozitive pentru maghiarime. Incepe să se contureze o oarecare poziţie unitară : politicienii UDMR au, în mare, aceeaşi atitudine ca şi reprezentanţii părţii civice. În plus, faptul că la Sfântu Gheorghe sărbătoarea naţională din 15 martie va fi organizată împreună se poate interpreta ca fiind germenele unei colaborării pe termen lung.\nUn alt lucru pozitiv este poziţia UDMR, care a susţinut consecvent recunoaşterea independenţei, atrăgând asupra sa supărarea întregii clase politice şi a presei româneşti, demarând o reală isterie naţionalistă în viaţa politică bucureşteană. Fără îndoială, prin această poziţie fermă, demnă, organizaţia de apărare a intereselor a ajuns mai aproape de electorat.\nDe asemenea, se poate considera un rezultat faptul că problema autonomiei teritoriale a ajuns din nou pe ordinea de zi, iar, prin mitingurile de solidaritate de la Cluj şi Sfântu Gheorghe, întreaga ţară a putut auzi că autonomia este o pretenţie reală a comunităţii maghiare.\nCel mai important rezultat al proclamării independenţei constituie, poate, recunoaşterea faptului că, în realizarea pretenţiilor sale, maghiarimea transilvăneană nu se poate baza decât pe ea însăşi. Este uluitoare, sau poate mai degrabă înfricoşătoare, unitatea clasei politice româneşti, sudată în urma situaţiei din Kosovo. Au ajuns în aceeaşi tabără adversari politici care de ani de zile au dus lupte sângeroase. Ar fi o greşeală să credem că această unitate se poate crea doar faţă de pretenţia la autonomie. Ne putem aştepta la o rezistenţă la fel de înverşunată şi în probleme cum ar fi legea învăţământului, legea minorităţilor – nu este întâmplător că aceasta din urmă s-a împotmolit deja de mai bine de doi ani în comisiile Camerei Deputaţilor, iar – mai nou – tot mai mulţi solicită retragerea din parlament.\nAcţiunile liderilor maghiarilor transilvăneni trebuie călăuzite de recunoaşterea faptului că nu ne putem baza decât pe noi înşine, iar pentru realizarea obiectivelor noastre este nevoie de o unitate. De o unitate care se bazează pe principii şi valori de genul celor gustate zilele acestea.\nHaromszek, nr.5309 – 22.02.2008\nScrisoarea noastră de azi\nCealaltă Românie\nKadmon Adam din Sfântu Gheorghe Mai nou, legat de Kosovo, are loc un mare tărăboi şi, fără îndoială, cele întâmplate conţin multe învăţături şi pentru maghiarime. Despre o astfel de învăţătură aş vorbi acum.Urmăresc presa scrisă şi electronică şi mi-am dat seama că există şi o altă Românie. Citind comentariile, trebuie să văd că există o mulţime de români inteligenţi cu care s-ar putea discuta despre autonomie, despre probleme etnice şi care resping dominaţia naţională exclusivă.\nTotodată a trebuit să trag şi concluzia că aceşti oameni luminaţi nu fac diferenţa între autonomie şi independenţă. De ce? Pentru că ei, fiind majoritari, nu au fost nevoiţi niciodată să intre serios în detalii. Pentru ei (ca români) autodeterminarea naţională constituie un lucru evident, un fapt împlinit şi nu trebuie să se ocupe de formalităţi.\nPolitica maghiară internă, polarizată în jurul lui Marko, Gazda, Szasz,Tokes şi Dumnezeu ştie câţi mai sunt, vorbeşte despre autonomie doar în propriile culise. A uitat să deschidă despre aceasta un dialog cu românii. A uitat să spună ce vrem (de fapt nici noi nu ştim cu adevărat, nici nu este elaborat un proiect în acest sens!) şi să-i întrebe de ce se tem ei, sau ce ar da în schimb.\nAceastă elită politică a uitat să îmbrăţişeze iniţiativele asemănătoare venite din partea românilor. Dacă într-adevăr acesta ne este obiectivul, atunci trebuia să se asocieze măcar cu mişcarea lui Gherman, iar uniunea noastră ar fi avut obligaţia să o susţină în loc să practice gheşeftul la Bucureşti. Desigur, teama pentru voturi este mai puternică decât orice scop nobil. Sau scopul nostru adevărat nici nu vizează autonomia?\nÎn opinia mea, la fel de uşor am putea găsi parteneri, cel puţin pentru aspiraţiile regionaliste, dar şi pentru cele autonomiste(!) în rândul românilor bănăţeni. Opinia lor apare marcant în forumurile electronice. În mod vizibil sunt mulţi şi au o opinie care poate fi apreciată pozitiv de către noi.\nŞi cred că tocmai aceasta este deosebirea între cele două forme menţionate ale autodeterminării: în timp ce independenţa se cucereşte în adevăratul sens al cuvântului, autonomia se realizează cu precădere pe calea tratativelor. Dar pentru aceasta ar trebui să ne adresăm, mai întâi, partenerului de discuţie.\nHaromszek, nr.5311 – 25.02.2008\nDialogul este soluţia\nBodor Janos Preşedintele Traian Băsescu i-a primit sâmbătă pe reprezentanţii românilor din judeţele Covasna şi Harghita în vila de protocol din staţiunea Covasna. La întâlnire a participat şi Ioan Selejan, episcopul bisericii ortodoxe din cele două judeţe. În cursul zilei de ieri (n.t. -24.02.2008), tot la vila din Covasna, preşedintele statului s-a întâlnit cu liderii administraţiilor locale, respectiv cu prefecţii din judeţele Covasna şi Harghita.\nReprezentanţii românilor din Covasna şi Harghita l-au informat pe preşedinte în primul rând despre faptul că în cadrul instituţiilor de stat din cele două judeţe are loc o purificare etnică, românii care trăiesc în minoritate fiind asupriţi de majoritate. Românii pot ocupa funcţii de conducere la diferite instituţii cu condiţia să cunoască limba maghiară.\nDupă întrevederea de trei ore pe care a avut-o cu preşedintele statului, Ioan Solomon, preşedintele Forumului Civic al Românilor din judeţele Covasna şi Harghita, a declarat următoarele: speră că preşedintele Traian Băsescu şi autorităţile statului îi vor ajuta în soluţionarea situaţiei lor “inadmisibile”, pentru ca “românii să se simtă ca acasă în această regiune”, respectiv ca românii şi maghiarii să convieţuiască în bună înţelegere şi nu urmând drumuri paralele.\nIeri, preşedintele statului i-a invitat pe prefecţii, respectiv pe liderii autoguvernărilor judeţene şi pe câţiva primari din judeţele Covasna şi Harghita la vila de protocol din Valea Zânelor. În cadrul întâlnirii s-au discutat următoarele probleme: situaţia comunităţilor locale, importanţa descentralizării, posibilităţile de reorganizare a regiunii, autonomia.\nVajda Lajos, vicepreşedintele Consiliului Judeţean Covasna, a declarat, după întâlnirea pe care a avut-o cu Traian Băsescu, că plângerile formulate de concetăţenii români sunt nefondate. El a amintit ca exemplu de recenta înfiinţare a structurii cu probleme administrative privind drumurile din sfera de interes a judeţului, a cărei funcţie de conducere este ocupată de un român. În opinia lui Szasz Jeno, primarul din Odorheiu Secuiesc, problemele de acest gen trebuie soluţionate printr-un dialog al comunităţilor locale, şi nu prin intermediul Bucureştiului. Şi preşedintele Traian Băsescu le-a atras atenţia liderilor maghiari şi reprezentanţei românilor din această regiune asupra importanţei menţinerii unui astfel de dialog. “Existenţa unui dialog reprezintă rezolvarea acestor probleme, şi nu plângerile depuse la preşedinte sau la unul dintre ministere” – a menţionat Szasz.\nTraian Băsescu a declarat presei că trebuie înlăturate obstacolele aflate în calea descentralizării. Trebuie asigurată posibilitatea ca şefii diferitelor instituţii de stat – şcoli, spitale, poliţie şi altele – să fie desemnaţi de comunităţile locale. Totodată, atât românii cât şi maghiarii trebuie să beneficieze de şanse egale în ceea ce priveşte dobândirea unei funcţii de conducere. În problema privind autonomia, preşedintele a insistat asupra poziţiei pe care o manifestase mai demult, potrivit căreia acceptă şi susţine autonomia, însă autonomia judeţelor Covasna şi Harghita trebuie să fie egală cu cea a judeţelor Călăraşi, Bihor şi Constanţa.\nHaromszek, nr.5311 – 25.02.2008\nSedinţa Consiliului Naţional Secuiesc/ Lupta pentru autonomie continuă\nFarkas Reka Consiliul Naţional Secuiesc (CNS) a strâns peste 200.000 de semnături de susţinere în interesul autonomiei teritoriale a Pământului Secuiesc. În privinţa viitorului apropiat, sarcina sa cea mai importantă va fi validarea acestor semnături – a declarat noul preşedinte, Izsak Balazs. Consiliul convocat după o pauză de un an şi jumătate a adoptat hotărâri importante care vizează în primul rând conştientizarea şi autentificarea internaţională a solicitării autonomiei. La şedinţă a fost prezent şi europarlamentarul Tokes Laszlo, preşedintele Consiliul Naţional Maghiar din Transilvania, care a insistat asupra solidarizării maghiarilor transilvăneni.\nLa şedinţa CNS din Sfântu Gheorghe au participat 175 de delegaţi de pe Pământul Secuiesc, însemnătatea evenimentului fiind amplificată de atenţia acordată de presa română celor întâmplate. Fodor Imre, care în calitate de însărcinat s-a ocupat timp de un an şi jumătate de îndatoririle de preşedinte, a sintetizat în cuvântarea sa rezultatele referendumului privind autonomia şi experienţele legate de acesta. A fost necesară înfruntarea a numeroase greutăţi pentru ca oamenii să-şi poată exprima opiniile în toate zonele de pe Pământul Secuiesc, însă în final s-a reuşit strângerea a 209.304 de voturi. Potrivit datelor CNS, şi-au exprimat opinia 52,98% din persoane chestionate, dintre care 99,31% au răspuns favorabil la întrebarea privind autonomia teritorială a Pământului Secuiesc. Procentul răspunsurilor nefavorabile a fost de 0,52%, existând doar 300 de voturi invalide. Fodor Imre a fost de părere că s-a încheiat un capitol în privinţa aspiraţiilor la autonomia Pământului Secuiesc: capitolul iniţiativelor, al căutării diferitelor căi.\nTrebuie obţinută susţinerea internaţională\nCNS a formulat în unanimitate ideea că maghiarimea de pe Pământul Secuiesc doreşte să-şi valideze, prin intermediul legii, dreptul la autodeterminare, însă fără sprijin internaţional, în momentul de faţă acest lucru pare irealizabil. Tocmai din această cauză s-a iniţiat reglementarea la nivelul Uniunii a drepturilor comunităţilor naţionale indigene care trăiesc în minoritate, cu accent deosebit pe dreptul la autodeterminare. Tocmai în acest sens s-a propus convocarea unui grup internaţional de lucru, care să elaboreze proiectul. CNS a elaborat şi un memorandum, care va fi înaintat adunării generale a Consiliului Europei. În cadrul acestui memorandum, cu ajutorul unor documente şi hărţi sunt schiţate istoria secuimii şi staţiile de până acum ale aspiraţiilor privind autonomia. Se cere desemnarea de către Consiliul Europei a unui raportor care să evalueze situaţia şi să analizeze legitimitatea solicitării privind autonomia, iar în baza experienţelor şi a propunerilor sale, Adunarea Parlamentară a Consiliului Europei să poată adopta o hotărâre referitoare la autonomia Pământului Secuiesc şi să poată formula o propunere către autorităţile române în sensul studierii în esenţă a voinţei poporului, exprimate de cei de pe Pământul Secuiesc.\nEste nevoie de solidaritate\nÎn cuvântarea sa de salut, Tokes Laszlo a evidenţiat necesitatea solidarităţii, accentuând că CNMT şi CNS trebuie să colaboreze, deoarece fără aceasta maghiarii transilvăneni vor rămâne de izbelişte, secuii se vor izola, iar sfera politică românească va triumfa. Înaintea alegerilor europarlamentare, şase organizaţii au reuşit să se solidarizeze şi tocmai de aceea insistă asupra dialogului cu UDMR- a formulat Tokes. El a mai adăugat că în cazul în care nu vom manifesta unitate în faţa UE, dacă nu vom înfăptui reprezentanţa maghiară transilvăneană unitară, nu vom avea şanse să ne atingem obiectivele noastre. “Autonomia secuiască şi asigurarea autonomiei maghiarilor transilvăneni sunt cel puţin tot atât de mult în interesul României pe cât într-al nostru, ţinând cont de faptul că situaţia s-ar amplifica iar românii majoritari nu ar mai putea fi alarmaţi în permanenţă cu ruperea Transilvaniei” – a opinat Tokes Laszlo. El a reiterat necesitatea demarării negocierilor româno-maghiare şi a propus ca asemeni proiectului Ahtisaari, să fie elaborat un proiect de soluţionare a cauzei maghiarilor transilvăneni, pentru a cărui protectorat ar trebui să câştige de partea lor un renumit politician din străinătate. Tokes Laszlo i-a avertizat pe politicienii de pe Pământul Secuiesc asupra faptului că nu este permis să i se ofere teren fertil isteriei româneşti, de exemplu prin pomenirea Gărzii Secuieşti. În opinia sa, este nevoie de curaj şi de autocumpătare.\n“Va veni vremea când pe Pământul Secuiesc se vor mobiliza zeci de mii de oameni. Va fi nevoie de acest lucru, deoarece nu putem conta pe faptul că parlamentul român va vota de la sine legea care să reglementeze autonomia Pământului Secuiesc. Trebuie făcute presiuni şi există mai multe instrumente în acest sens” – a accentuat Toro T. Tibor, care a oferit CNS sprijinul său.\nUn preşedinte nou, obiective vechi\nPentru funcţia de preşedinte al CNS au candidat două persoane. Consiliul Secuiesc Scaunul Mureş l-a propus pe Izsak Balazs, iar consiliul din Scaunul Gheorgheni pe Borsos Geza. Izsak a primit 107 voturi, iar Borsos 63 de voturi şi, ca urmare, în următorii doi ani, Izsak Balazs va ocupa funcţia de preşedinte al CNS. Izsak a evidenţiat că se va insista asupra faptului ca la viitoarele alegeri locale, atitudinea manifestată de candidaţi faţă de autonomie să figureze ca şi criteriu. Au la dispoziţie o jumătate de an în vederea înfiinţării organului de protectorat şi consiliere al CNS şi a comisiilor de specialitate, după care CNS se va reuni din nou. Autoguvernărilor li se solicită în continuare să organizeze oficial referendumul în problema autonomiei. La curtea pentru drepturile omului, cu sediul la Strasbourg, există două hotărâri respinse definitiv în România (…), dar ar fi mult mai eficient dacă ar exista 200 de astfel de documente- a declarat Izsak Balazs.\nLa finalul sedinţei de sâmbătă a CNS s-a adoptat comunicatul referitor la Kosovo al Comisiei Permanente şi propunerea lui Tokes Laszlo potrivit căruia, în data de 14 martie, CNS şi CNMT să organizeze în comun o adunare festivă, în cadrul căreia, pe lângă comemorarea revoluţiei de la 1848-1849, s-ar putea discuta despre poziţia faţă de alegeri a celor două organizaţii şi “despre evoluţia situaţiei provinciei Kosovo”.\n","date":"21-03-2008","img":"https://axaneamului.ro/posts/magazine/axa-i/7/traduceri-din-presa-de-limba-maghiara-din-romania/images/0.jpg","permalink":"https://axaneamului.ro/posts/magazine/axa-i/7/traduceri-din-presa-de-limba-maghiara-din-romania/","series":["AXA ANUL I"],"tags":null,"title":"Traduceri din presa de limbă maghiară din România"},{"author":"Costion Nicolescu","categories":["Cronică Ortodoxă"],"content":"Vorbire şi viaţă Problemele relaţiilor interconfesionale au ajuns un subiect aproape obsedant de discuţie în zilele noastre. Se depun eforturi, mai mult sau mai puţin sincere, pentru a se crea întâlniri şi deschideri sau măcar iluzia lor. La noi cel puţin, în spaţiul românesc, ceea ce înainte se trăia simplu, şi se rezolva la fel de simplu, convieţuirea celor de religii diferite, atâta câtă era ea, ajunge astăzi să fie vorbire la nesfârşit, fără ca aceste dezbateri să lase să se întrevadă vreun liman izbăvitor. În ciuda aparenţelor, pe măsură ce vorbesc, oamenii aparţinând diferitelor religii par mai degrabă să se distanţeze, şi adesea nu numai unii faţă de alţii, dar, mai grav, şi faţă de ei înşişi. Inflaţia nu este bună nicăieri. Cei care vorbesc mai mult sunt cei care nu trăiesc. Ei îi instigă cel mai adesea, manipulator, pe cei implicaţi să scoată sabia, după care, nu o dată, se eclipsează în spatele unor discursuri făţarnic corecte.\nNecesitate La ce bun religia? Cât de actuală este ea astăzi? Este ea resimtiţă ca liberatoare sau drept constrângătoare de către omul zilelor noastre? În ce măsură ajunge să se raporteze astăzi credinciosul la religia sa, tot mai mult, în termenii plăcerii hedoniste şi ai comodităţii? Mai este omul în stare de sacrificiu sincer şi total pentru Dumnezeu? Răspunsurile pot fi felurite, după gradul de trezie spirituală al fiecăruia. Într-un fel, un răspuns îl dă Mircea Eliade atunci cînd vorbeşte de existenţa unui homo religiosus. Este omul general, al întregii istorii. Dar mai este ceva: Dumnezeu există! Ca atare, omul va simţi totdeauna, conştient sau inconştient, o orientare polară spre El, un dor de negrăit şi presant. Va căuta să şi le ostoiască fie într-o căutare singulară, cel mai adesea supusă rătăcirii nesfârşite, fie într-una comunitară, constituită în urma experienţei comune, istoric acreditată, a unei religii, care, pe cât se poate, să răspundă cel mai apropiat tensiunilor sale interioare.\nEvoluţie sau ierarhie? Există o evoluţie a religiilor? Destui istorici ai domeniului par să acrediteze această variantă teoretică. Fetişism, naturism, animism, totemism, magism, idolatrie, politeism, henoteism, monoteism…, iată cam care ar fi cîteva dintre treptele scării propuse. Evoluţia societăţii umane ar fi fost însoţită şi de evoluţia religiei. În fapt, nu este vorba de o evoluţie, ci de o ierarhie, provenită din căderi şi din urcuşuri succesive, diferite. Până astăzi unii sunt idolatri, în ciuda studiilor lor superioare şi aprofundate.\nDar în ce fel poate fi afirmată corect o ierarhie a religiilor? Dincolo de convingerea subiectivă a fiecăruia (de tipul nici că-mi pasă, nici că-mi pasă,/ c-a mea e mai frumoasă), s-ar putea afla criterii obiective de apreciere? Poate un om să spună că aparţine unei religii, dacă nu-şi revendică superioritatea ei doctrinară absolută, prin susţinerea unicităţii valabilităţii ei integrale? Oare nu calea cea mai corectă şi sigură de a se întâlni cu Dumnezeu adevărat din Dumnezeu adevărat o caută omul? Sau poate el rămâne între locuri (într-un soi de no man’s land religios), cu vana senzaţie sau pretenţie că le poate înţelege şi cuprinde (mental) pe toate? Cu alte cuvinte ar putea exista un soi de “punct zero”, absolut neutru faţă de toate religiile? Dacă o fi, este chiar zero, valoric vorbind, căci de acolo el nu s-ar putea explora competent şi eficient în jur.\nExistă, totuşi, întotdeauna, în om, în sufletul său (venind din suflarea de viaţă a lui Dumnezeu), dacă este cu adevărat atent la sine, ceva esenţial care-i spune ce este bine şi ce este greşit. Este ceea ce s-a numit conştiinţă primară. Pentru corecta desluşire a înţelesurilor ce subîntind lumea aceasta, dată nouă spre comunicare cu Dumnezeu (una dintre tezele dezvoltate teologic de Părintele Dumitru Stăniloae), Părinţii Bisericii au ajuns la concluzia că inima trebuie să fie mintoasă, iar mintea inimoasă. Este cu mult mai mult decît o simplă conlucrare între inteligenţă şi sentiment, ci întâlnirea într-o unire mistică ipostatică.\nFatalitate? Este apartenenţa unui om sau chiar a unui neam la o religie anume un dat fatidic: o binecuvântare sau un blestem? În ce măsură o religie este însuşită şi asumată conştient de un om sau de o naţie? Sau în ce măsură rămâne ea numai o coloratură spirituală arbitrară, datorată statutului geo-politic sau meandrelor istoriei? Şi răspunsul la aceste întrebări este dependent de gradul implicării în religia respectivă, al asumării ei.\nCel mai adesea omul are descendente etnice sau familiale într-o religie, iar un neam rădăcini istorice. Omul se “trezeşte” (ca să preluăm o bună exprimare ţărănească) prin familia sa într-o religie. Neamul şi-o revendică istoric. Religia devine nu o dată componentă etnică. Este de dorit o religie naţională? Multe intoleranţe provin din instituirea unui (pretins) caracter naţional al unei religii sau tocmai din lipsa unei religii asumată ca naţională? În realitate, o naţiune aparţine unei credinţe, nu invers.\nUnii rămîn la stadiul de înscriere molcomă în religia pe care au moştenit-o, fără să se întrebe prea mult asupra ei. O privesc ca pe un dat sau, în cazul mai bun, ca pe un dar. Este, de altfel, o cale recomandată de mulţi. Alţii doresc să-şi realizeze religia şi atunci o supun unei minime cercetări critice sincere. Rezultatul unei astfel de analize, duse până la capăt, plecate de la propriile scripturi şi de la propria tradiţie, ajutate şi de comunicarea personală (directă sau livrescă) cu marile personalităţi duhovniceşti, ar trebui să fie ori o asumare totală a religiei respective, ori renunţarea la ea şi aflarea unei alteia, care să răspundă mai corect realizării comunicării cu Dumnezeu. Şi totuşi, în acest din urmă caz, nu poţi să intri la raionul cu religii ale lumii şi să-ţi alegi una după gust şi pe măsură, cum ai alege o armură. În final, religia este şi un răspuns la un apel exterior (al lui Dumnezeu), care ţi se adresează din interior (setea de Dumnezeu venind din chipul Lui, pecete prezentă în orice om). Însă Dumnezeu nu vorbeşte numai individual, ci şi comunitar (istoric, etnic, geografic etc.). Religia nu este o problemă strict individuală, cum încearcă unii să o sugereze, marginalizând-o, ci una primordial comunitară.\nSigur, sunt şi “chiulangii”, pentru care problema religiei se pune în termenii comodităţii (morale, culturale etc.). Dar, o religie care se respectă şi care-i respectă pe aderenţii ei cere eforturi, exerciţiu, purificare, rafinare spirituală, cu un cuvânt necesită asceză. Cel ce caută într-o religie parcurgerea şi aprofundarea proprie a unei căi deja deschise de Dumnezeu şi lărgite de Tradiţie, se va simţi mai comod sufleteşte tocmai într-o asceză exercitată cu mai multă exigenţă, practicată în deplină libertate.\n“Religii”? Mai multe religii ar vrea să însemne ori mai mulţi dumnezei, oarecum echi-valenţi şi con-curenţi, ori mai multe căi de a-L căuta şi de a-L descoperi pe Dumnezeu (Unicul!). Cât timp omul caută numai prin propriile eforturi, această pluralitate poate fi înţeleasă, pusă pe seama limitelor sale. În momentul în care Dumnezeu intervine El Însuşi într-ajutor şi Se revelează personal, datele problemei se schimbă. Orice neatenţie sau alterare a Revelaţiei este vinovată. Dar Se revelează Dumnezeu în aceeaşi măsură tuturor? Am putea spune că El, fiind Cel Ce este (Ieşirea 3, 14), Se revelează, pur şi simplu, în existenţa Sa pură şi simplă, într-o manieră personală accesibilă, după credinţa noastră. Capacitatea de sesizare a Revelaţiei poate diferi, însă, de la om la om, dar şi de la neam la neam (neam poate acoperi determinări tribale, etnice, rasiale etc.). Talanţii nu se împart egal, şi nu ştii niciodată dacă este mai fericit cel cu mulţi sau cel cu puţini. Cei dintâi sunt, oricum, mai supuşi riscului. Atât câştigurile, cât şi eşecurile le pot fi mai mari. Efortul de receptare este şi el personal, depinzând de buna “strunire” a voinţei (= a o face să alerge cum se cuvine pe strunele adevărului). Dar ceea ce este sigur este faptul că Dumnezeu nu poate să Se reveleze, în nici un caz, în mod contradictoriu. De aceea nici nu pot fi religiile “egale” în momentul în care se contrazic din punct de vedere doctrinar.\nApartenenţă Pentru omul care-şi asumă până la capăt, până la rădăcina fiinţei sale, o religie, ceea ce înseamnă şi apartenenţa la Biserică (aş evita să spun la “o” Biserică, deoarece nu e vorba de instituţii analizabile sociologic, ci Trupul mistic unic al lui Dumnezeu unic), problema se pune în termenii observaţiei asupra sinelui şi asupra lumii înconjurătoare. Omul serios poate avea dubii, eventual, în legătură cu capacitatea sa de cuprindere a lucrurilor, dar nu se va îndoi, îndeobşte, de cea a Bisericii (în măsura în care a ajuns să o descopere, să o realizeze şi să o asume ca a sa), în mersul ei istoric, mereu filtrând şi limpezind doctrina, desluşind revelaţia. Or, după credinţa creştină, Hristos este Revelaţia deplină.\nNumai cel bine ancorat în adevărul credinţei sale poate fi liber şi se poate întâlni cu totală deschidere şi disponibilitate cu celălalt. Altfel, el nu este decât un vagabond religios, un pierde-vară al credinţei (fierbintele ei - cf. Apocalipsa 3,15), un ins lipsit de credibilitate.\nIdentitate şi unitate Coexistă în om nevoia de identitate (personală şi de neam) şi dorul de unitate originară. Amândouă s-ar vrea realizate prin şi în cadrul religiei. Identitatea se doreşte afirmată, după cădere, şi prin religie proprie (cu determinări, adesea, rasiale sau naţionale). În aceste cazuri, nu corectitudinea credinţei contează totdeauna în primul rând, ci dorinţa ca ea să fie deosebită şi proprie. Dimpotrivă, în ceea ce priveşte unitatea, în cazul ei prevalează, pentru credinciosul atent la condiţia relaţiei sale cu Dumnezeu, corectitudinea reflectării mesajului divin revelat. În cadrul creştinismului, Catolicismul a încercat să obţină universalul, în timp ce Ortodoxia a încercat să afle soluţia echilibrării universalului cu naţionalul. Unitatea de tot centralizată catolică ar vrea să subsumeze aritmetic identităţile locale, Ortodoxia ar dori să le promoveze unicitatea unitară, armonizând în cadrul lor universalul, în toate nuanţele sale convergente. În acest sens, Ortodoxia este mai aplecată asupra exprimării personale a universalului, în timp ce catolicii accentuează unitatea ontologică a individualelor. Dar amândouă aceste credinţe creştine ţin mult la unitate, ceea ce pare să nu intereseze atât de mult Protestantismul, în mod afirmat subiectivist. Ceea ce propune Protestantismul din totdeauna este o Adunare, nu o unire reală.\nEcumenisme şi ecumenism Vânturată exasperant în zilele noastre, noţiunea de ecumenism este practic uzurpată în conţinutul ei clasic. În general, două sunt tipurile de ecumenism propuse.\nUnul ar fi acela al ecumenismului - ghiveci, în care toate religiile se amestecă de voie, după (lipsă de) gust. Se preconizează ajungerea la o religie sintetică, o struţocămilă mult mai complicată şi, până la urmă, mai monstruoasă.\nUn altul este servit după ecuaţia următoare: ecumenism = relativism + laxism + sincretism. Se susţine că toate religile sunt căi egal revelate si corecte pentru a ajunge la Dumnezeu. Or fi mai multe drumuri (cărări), dar unele sunt rătăcitoare.\nDe obicei, cavalerii cei mai înverşunaţi ai acestor tipuri de ecumenism, până acum cu producţii cel mult debile, sunt dintre aceia neimplicaţi solid într-o religie sau dintre cei care plutesc în derivă printre religii.\nLa scară mai redusă a creştinismului, au fost lansate în acest veac teorii otioase, cum ar fi aceea a ramurilor (trunchiul comun al religiei primare creştine a generat ramuri cu egală îndreptăţire si valabilitate) sau cea a complementarităţii (fiecare dintre confesiunile creştine a păstrat “ceva” din credinţa originară, şi toate combinate ar da întregul). Constituie o capcană şi concepţia că diferitele confesiuni creştine sunt numai forme diferite ale aceleiaşi religii. Într-o religie serioasă, formele nu sunt aleatorii sau arbitrare, ci acoperă epidermic conţinutul doctrinar.\nAr fi totuşi copilăresc si iresponsabil să spui că toate religiile (sau o bună parte din ele) sunt egal adevărate şi fiecare om religios poate merge-n calea-i la fel de voios şi lipsit de griji. Noi păstrăm pentru ecumenism accepţia pe care a căpătat-o el în şirul Sinoadelor ecumenice, a toată Biserica. Se intra acolo spre discutarea unor probleme doctrinare sau canonice în divergenţă şi se ieşea cu o doctrină unică lămurită şi însuşită. Dizidenţii nu erau excluşi, bineînţeles, de la viaţă, dar erau consideraţi ca autoexcluşi de la Viaţă, de la Adevăr, de la Cale, din Biserică, mai pe scurt: eretici. Biserica veche înţelegea să fie coerentă şi consecventă. Ea ştia să se facă asistată şi în acest fel, al Sinoadelor ecumenice, de Duhul Sfânt. Ele rămân până astăzi normative.\nFariseism Dacă tot sunt diferitele religii cam acelaşi lucru, de ce nu cedează nimeni? Tocmai pentru că diferenţele, cât de insignifiante ar părea ele unora, apar ca esenţiale (ţinând de esenţa lucrurilor) celor înscrişi asumat într-o religie. Fiecare încearcă să explice celuilalt, mai totdeauna, că deosebirile sunt neesenţiale şi nesemnificative, dar îi cere totdeauna ca el să cedeze, făcând compromisuri.\nUn Dumnezeu războinic? Scripturile, îndeosebi Vechiul Testament, Îl prezintă pe Dumnezeu ca pe un Dumnezeu al luptei. Domnul este viteaz în luptă (Iesirea 15,3 - Cîntarea de slavă a lui Moise), El întru dreptate judecă şi se războieşte (Apocalipsa 19,11). Una dintre armele lui Dumnezeu este sabia gurii Lui (Apocalipsa 2,16), Cuvântul (Adevăr şi Iubire), aşadar. CuvântulHristos ne spune fără menajamente inutile: Să nu socotiţi că Eu am venit s-aduc pace pe pămînt; n-am venit s-aduc pace ci sabie (Matei 10,34). Dumnezeu nu luptă niciodată pentru Sine, căci El nu este niciodată în primejdie. Lupta Sa o dă pentru credincioşii Săi şi pentru cei aleşi ai Săi (Ieşirea 14.14; Iosua 23,3; Neemia 4,20). Războaiele drepte ale acestora sunt şi ale Lui (2 Paralipomena 20,15). Aceasta ar trebui să ne dea curaj şi linişte în luptele noastre. Ca Psalmistul, putem chiar invoca ieşirea lui Dumnezeu la luptă în apărarea noastră: luptă împotriva celor ce se luptă cu mine! (Psalmul 34,1).\nUn Dumnezeu al păcii! Dar, cel puţin la fel de mult, Dumnezeu apare ca un Dumnezeu al păcii (1 Corinteni 14,33 - pacea pusă aici în oponenţă cu “neorânduiala”) Care va zdrobi pe satana (Romani 16,20). El este cu noi, şi cu El ne cere Apostolul să ne însoţim (Romani 15,33; 2 Corinteni 13,11; Filipeni 4,9) şi să trăim în pace (2 Corinteni 13,11). El sfinţeşte (1 Tesaloniceni 5,23), El ne dă pacea-n toată vremea şi-n tot chipul (2 Tesaloniceni 3,16), El este Cel Ce L-a sculat din morţi pe Domnul nostru Iisus (Evrei 13,20). El pune-va capăt războaielor până la marginile pământului, arcul va sfărâma şi va frânge arma, iar pavezele în foc le va arde (Psalmul 45,9).\nHristos a venit de la naştere vestit ca aducător de pace şi bunăvoire pe pământ (Luca 2,14). După Înviere, mesajul dintâi a fost acesta: Pace vouă! (Ioan 20,19.21), pus alături de Nu vă temeţi! (Matei 28,5) şi Bucuraţi-vă! (Matei 28,9). Pace, curaj, bucurie - iată triada mirifică şi tonifiantă a Învierii. Sigur, bătaia principală a mesajului Învierii este spre pacea interioară, însă şi pacea exterioară nu poate surveni decât în urma unei pacificări interioare.\nPacea omului nu poate fi decât în Hristos. Pacea înseamnă ea însăşi o biruinţă mai mare decât orice războire. Hristos a biruit prin pace, omul nu poate birui decât tot aşa (Ioan 16,33). Războaiele sunt multe, pacea este unică în substanţa ei.\nRăzboi nevăzut Sunt şi războaie interioare, nevăzute. În primul rînd, războiul cu răul din tine. Numai cine nu-şi poartă războiul interior, are timp de cel exterior şi îi place, ca atare, să se producă astfel. Războiul interior este cu adevărat necesar si roditor de pace.\nLupta cea bună Sunt “războaie” pe care eşti obligat să le porţi. Trebuie să porţi “război” pentru adevărul dreptei credinţe, dar singura armă biruitoare rămâne iubirea. Pare o banalitate. Dar folosirea iubirii în luptă a ajuns cu totul excepţională, banalitatea zilnică fiind lupta fratricidă dezlănţuită. Apostolul neamurilor pare obsedat de ceea ce el numeşte lupta cea bună, mai ales în Scrisorile către ucenicul său Timotei. Miza acestei lupte, care constă în principal în vestirea Evangheliei (1 Tesaloniceni 2,2) şi în mărturisirea dreptei credinţe, este eshatologică: Luptă-te lupta cea bună a credinţei, cucereşte viaţa veşnică la care ai fost chemat şi pentru care mărturisirea cea bună ai mărturisit faţă de martori (1 Timotei 6,12). La sfârşitul vieţii, în pragul înfăţişării la tronul de judecată divin, numai cu această luptă “se laudă” Sfântul Pavel, altfel deloc sărac în merite: Lupta cea bună am luptat, călătoria mi-am împlinit-o, credinţa am păzit-o. (2 Timotei 4,7).\nExperienţa propriei lupte, îl face pe Apostol să-i îndemne şi pe ceilalţi creştini la susţinerea ei, îmbrăcându-se în armura luminii (Romani 13,13; a se vedea şi Efeseni 6,10-19, unde înarmurarea şi înarmarea creştinului luptător sunt redate in extenso), în Iisus Hristos (Romani 13,14, ceea ce se realizează prin botez şi prin perpetuarea lui euharistică), întru toate înfăţişându-ne pe noi înşine ca slujitori ai lui Dumnezeu (…) în cuvântul adevărului, în puterea lui Dumnezeu; prin armele dreptăţii (2 Corinteni 6,4.7). Un alt Apostol, Iuda, îndeamnă în acelaşi fel: Să vă luptaţi pentru credinţa care o dată pentru totdeauna le-a fost dată sfinţilor. (Iuda 3).\nCu toate că omul, lupta creştinului autentic este cu precădere spirituală (2 Corinteni 10,3-4). Este o luptă ce trebuie purtată, în egală măsură, individual şi comunitar: să aud despre voi că staţi într-un singur duh, într-un singur suflet luptându-vă pentru credinţa Evangheliei (Filipeni 1,27).\nRăzboiul exterior Războiul interior este însoţit cel mai adesea de lupte exterioare. Cu necazurile, cu ispitele. Creştinul, datorită condiţiei sale existenţiale alese, este mai expus acestor lupte, ca orice veritabil ostaş aflat mereu în prima linie a frontului. El luptă fie direct, fie prin simpatie si compătimire (Evrei 10,32). El luptă pentru sine, dar mai ales pentru alţii. Lupta sa nu face niciodată victime, ci totdeauna încearcă să salveze. Părintele este dator să lupte fără frică, cu nădejde în Dumnezeu, pentru fiii săi duhovniceşti (Coloseni 2,1), capul familiei pentru toţi ai casei (Neemia 4,14) etc. Este o luptă neostenită, acompaniată de teribile temeri (2 Corinteni 7,5). Izbânda poate fi asigurată numai de conlucrarea cu Dumnezeu, de transparenţa celui care se osteneşte luptând la lucrarea lui Dumnezeu în el (Coloseni 1,29). Miza tuturor luptelor rămâne mântuirea. Nădejdea şi încredinţarea creştinilor este mai mare în acest sens: vrednic de crezare e cuvântul şi de toată primirea; fiindcă spre aceasta ne şi ostenim şi suntem ocărâţi şi ne luptăm, că ne-am pus nădejdea-n Dumnezeul cel viu, care este Mântuitor al tuturor oamenilor, mai ales al credincioşilor (1 Timotei 4,9-10). Dar şi datoriile lor sunt mai mari.\nRăzboi cu Dumnezeu Cu voie sau fără voie, unii ajung să se războiască cu Dumnezeu. Neglijenţe păcătoase te pot aduce în această situare. Suntem avertizaţi în acest sens: Nu cumva să vă pomeniţi şi luptători împotriva lui Dumnezeu! (Fapte 5,39). Vremurile din urmă vor fi mai marcate de acest tip de război: Ei vor porni război împotriva Mielului, dar Mielul îi va birui, pentru că El este Domnul domnilor şi Împăratul împăraţilor; şi cei împreună cu El, chemaţi şi aleşi şi credincioşi [vor birui şi ei] (Apocalipsa 17,14). Va fi timpul unui război (spiritual) generalizat: războiul zilei celei mari a lui Dumnezeu Atotţiitorul (Apocalipsa 16,14). Dar, pentru creştin, tot viitorul este astăzi (vine ceasul, şi acum este, spune Hristos - Ioan 4,23).\nÎntr-un fel, se războiesc cu Dumnezeu, fără s-o realizeze, toţi cei care refuză să I se alăture: Cine nu este cu Mine este împotriva Mea (Matei 12,30 ;Luca 11,23). Tertium non datur. Cu puţin mai multă atenţie la sine, fiecare poate auzi, ca odinioară Saul, glasul tânguitor al lui Dumnezeu: de ce mă prigoneşti? (cf. Faptele Apostolilor 9,4). Fiecare e chemat la un drum al Damascului şi la o orbire vindecătoare, spre străvedere.\nRăzboaie religioase? Sunt cu adevărat războaiele numite ca atare religioase? Ele sunt, în orice caz, cele care au alimentat o anumită critică destul de acerbă a religiilor în epoca contemporană. Însă, unul dintre Apostoli observa corect: De unde războaiele, şi de unde luptele dintre voi? Oare nu de aici: din poftele voastre care vi se războiesc în mădulare? (Iacob 4,1). Sfântul Apostol Ioan este şi mai categoric, arătând că satana e cel care amăgeşte popoarele şi le adună la război (Apocalipsa 20,8). O adunare care desface, care risipeşte.\nRăzboiul armat izbucneşte atunci când doctrina, superficial cunoscută, este deturnată în ideologie, iar ideologia se cere aproape inevitabil a fi folosită ca instrument de anihilare şi eliminare a celor cu care dorinţele de stăpânire despotică intră în coliziune. Practic, în astfel de războaie, motivaţia religioasă este numai pretext, cauzele imediate, mărturisite sau nu, fiind de altă natură, de cele mai multe ori economică, socială sau politică. Ca în multe cazuri, a avea luptă contra lui a fi: setea de a avea mai mult şi mai uşor a unora alimentează exercitarea unor acţiuni exterminatoare mârşave în vederea trecerii în a nu mai fi a altora.\nÎn acelaşi timp, şi reciproca este adevărată: toate războaiele au un substrat religios, ele demonstrând cu mare evidenţă depărtarea de Dumnezeu. Până la urmă, orice agresiune este o agresiune împotriva lui Dumnezeu, împiedicare tragică de piatra Hristos (Matei 21,44), lovire iresponsabilă cu piciorul în ţepuşă (Faptele Apostolilor 9,5).\nOriginea mai tuturor violenţelor mai constă şi în faptul că omul se face, cu teribilă plăcere, pre sine celuilalt, deodată, procuror, judecător şi călău. Există o mare ispită a diabolizării celorlalţi, a trimiterii lor rapide în iad. În ciuda numeroaselor avertismente scripturistice, nimic nu I se uzurpă mai mult lui Hristos decât calitatea de Judecător unic.\nCât priveşte pacea, şi cea mai mică, ea îşi are originea în Hristos, ea nu poate fi decât întru Hristos. Acesta a fost scopul propovăduirii Sale printre oameni (Pe acestea vi le-am grăit pentru ca-ntru Mine pace să aveţi - Ioan 16,33).\nStructuri şi responsabilităţi ierarhice În mod normal, orice religie îşi constituie o clasă sacerdotală, menită să rostuiască şi să gireze corectitudinea doctrinei şi a cultului aferent. Ea se organizează sub o formă ierarhică. Soliditatea unei religii constă şi în temeinicia structurării ierarhiei sale. Acest lucru depinde de măsura în care Dumnezeu este acceptat să se implice în constituirea ierarhiei, asistând-o activ. Practic, pot fi observate două ierarhii. Una instituţională, alta spirituală (aici în sensul de duhovnicească). Ele pot interfera într-o măsură mai mică sau mai mare, dar nu ajung niciodată să se suprapună (situaţie ideală, paradisiacă). Important este ca cele două ierarhii să rămînă într-o legătură cât mai organică şi să se potenţeze reciproc. Cea duhovnicească rămâne însă sarea credincioşilor, prin ea, mai ales, se lucrează pacea: Aveţi sare întru voi şi trăiţi în pace unii cu alţii (Marcu 9,50).\nPână la urmă, ierarhiile sunt cele responsabile sau chiar vinovate de derapajele războinice în raportul dintre religii. Acestea au loc îndeosebi atunci când clasa sacerdotală ajunge să fie o castă în căutare de privilegii de tot felul. Dar tot ierarhiile pot avea şi meritul principal al păcii. Ele trebuiesc stimulate de credincioşi în această direcţie: Dar vă rugăm, fraţilor, să-i aveţi în cinste pe cei ce se ostenesc între voi şi sunt mai-marii voştri întru Domnul şi vă dojenesc; şi pentru lucrarea lor să-i socotiţi vrednici de prisoselnică iubire. Fiţi cu pace între voi (1 Tesaloniceni 5,12-13).\nÎn principiu, mai toate religiile preconizează o dispoziţie paşnică faţă de străinii de ele, mai ales când sunt monoteiste, când acceptă un Dumnezeu unic al tuturor.\nLa bază, lucrurile repetă în mic pe cele de la vîrf. Ciocnirile, petrecându-se între persoane sau între grupuri mici de aderenţi, se pot stinge mai lesne. De aceea este de dorit o credinţă unică: ea ar lipsi pe cei războinici de o serie de pretexte, iar fără pretexte multe porniri belicoase ar arde mocnit, până s-ar stinge, fără să mai izbucnească.\nLa fel de gravă este şi abandonarea de către creştin a calităţi sale clericale generale (în fiecare om există componenta potenţială a preoţiei universale), faţă de el însuşi şi faţă de cei din jur. El capătă atunci o dispoziţie războinică.\nDesprinderea clerului de poporul credincios, abandonul fals şi formal elitist al turmei de către păstori, infuzarea de porniri violente printre aderenţi generează şi multe din numeroasele pusee anticlericale. Din păcate, anticlericalismul pare să fie o modă eternă, foarte adesea fără justificări obiective suficiente. Sunt, desigur, unii care scriu despre cler numai “pe faţă” (de bine) - mediile eparhiale, dar şi alţii care scriu numai “pe dos” (adesea chiar pe dos) - mediile intelectualiste rebele. Dar numai cu ochiuri pe faţă sau numai pe dos nu iese o împletitură ca lumea. Şi nici chiar cu “unul pe faţă, unul pe dos”. Numai modele simpliste şi rudimentare. Lucrurile sunt mult mai complexe şi trebuiesc analizate fără prejudecăţi, sine ira et studio, pentru a li se dezvălui adevăratul continut şi, eventual, a vindeca rănile. Ierarhia este esenţială, în cer şi pe pămînt. Ea este creştină în măsura în care este o ierarhie a jertfei de sine şi a iubirii pentru celălalt. Ierarhia nu este destinată să creeze sau să statueze inegalităţi, ci să le îmblânzească. În urcuşul Scării Sfântului Ioan, nimeni nu este întrebat de rangurile-i vane sau de studii, ci de implicare şi rodire, de purificare şi de luminare.\nÎnceţoşare O proastă alegere religioasă îl lasă pe om cu ochii în ceaţă, orbit de false extazieri, expus rătăcirii şi îmbolnăvirii fiinţei.\nApoi, este plină lumea contemporană de tot felul de manifestări ale unor fenomene concepute în chip fals ca având caracterul unor “religii” (doctrine spiritualiste ezoterice, unele sisteme politice, diverse sporturi, anumite categorii de muzică, tot felul de hobby-uri etc.). Se confundă patima şi o brumă de obişnuinţe ritualistice cu religia şi cu cultul. Este plină lumea de idolatrii profane păguboase, care deturnează sufletul din drumul său firesc spre Dumnezeu şi spre frumuseţea Lui aureolară.\nConvergenţă Convergenţa religiilor poate fi gândită a fi ontologică şi eshatologică. Ea provine din unicitatea lui Dumnezeu (Unul Sfânt, Unul Domn), din apartenenţa noastră la un singur rai iniţial şi la unul singur final (Ierusalimul ceresc, prin numele său cetate a păcii). Divergenţa apare între aceste spaţii paradisiace, ca o penetrare a iadului în lume.\nCând părintele Rafael Noica afirma, cu bună dreptate, că omul este prin fire ortodox, nu voia să spună că el aparţine Bisericii Ortodoxe, ci că este construit spre o dreaptă credinţă, spre o relaţie cu Dumnezeu corect dezvoltată. Părintele John Breck (duhovnicesc profesor de Studiul Noului Testament la institutele Sfântul Serghei din Paris şi Sfântul Vladimir din New York) spune că nu se poate raporta la alţi creştini decât gândindu-se că şi ei sunt mai mult sau mai puţin ortodocşi (chiar dacă nu aparţin formal Bisericii Ortodoxe), că au păstrat, totuşi, câte ceva din dreapta credinţă.\nConvergenţa finală şi definitivă a religiilor nu va fi decât în eshaton, când toate, de obşte, se vor fi luminat desăvârşit. Până atunci, religiile sunt marcate, mai degrabă, de divergenţă, aceasta apărând ca o ruptură în relaţia firească cu Dumnezeu, în urma căderii paradisiace, aşadar. Omul a plecat de acasă risipitor şi se va întoarce acasă, la Dumnezeu, îmbogăţit de cicatricile vindecării atâtor răni existenţiale, răpus de dorul sânului patern, după ce va fi realizat că experienţa istorică, oricât de fascinantă, rămâne pentru el o stare dureroasă şi precară de străinătate.\nÎndemn Dacă-i cu putinţă, pe cât ţine de voi, trăiţi în pace cu toţi oamenii (Romani 12,18). Din păcate nu este totdeauna cu putinţă şi nu ţine totdeauna de noi. Hristos a prevăzut asta.\nMoştenire Pace vă las vouă, pacea Mea v-o dau (Ioan 14,27)\nFericirea înfierii Fericiţi făcătorii de pace, că aceia fiii lui Dumnezeu se vor chema (Matei 5,9).\n","date":"21-03-2008","img":"","permalink":"https://axaneamului.ro/posts/magazine/axa-i/7/despre-razboaiele-si-pacea-religiilor/","series":["AXA ANUL I"],"tags":null,"title":"Despre războaiele şi pacea religiilor"},{"author":"Nicolae Georgescu","categories":["Mihai Eminescu"],"content":"Reportajul de la comemorarea din 30 iunie 1926, care urmează, este luat tot din Universul, ziarul care a pregătit cel mai intens evenimentul. Reportaje similare se mai găsesc şi în alte ziare, dar, întrucât informaţia concordă în cea mai mare parte, rămânem la cota unde ne-am fixat. Momentul în sine este cu totul deosebit pentru că ne arată cum şi l-a asumat clasa politică românească pe Eminescu în perioada interbelică. Redăm textul şi pentru discursurile consemnate (unele dintre ele, doar în rezumat) – dintre care atragem în mod deosebit atenţia asupra aceluia al lui Zoltan Franyo, un mare iubitor al lui Eminescu dinspre cultura maghiară, cel care exprimă un punct de vedere extrem de bine cumpănit.\nAm văzut că, în 1931, când va lua cuvântul în chestiune, doctorul Vineş îşi va motiva ieşirea publică în acest fel:”s-a creat o legendă”, va spune medicul, despre cauza adevărată a morţii poetului – şi se simte dator să intervină. Rămânem, deocamdată, în legendă – de vreme ce s-a creat – şi urmărim reportajul Universului. Este interesant şi pentru modul cum am putea prelua, astăzi, elemente din acest ritual intelectual pe care nu numai că l-am pierdut, dar nici nu ne dăm seama, pare-se, că se poate organiza ca atare în ritual.\nComemorarea lui Mihail Eminescu Pelerinajul la mormântul poetului. Asistenţa. Serviciul divin. Cuvântările. Adunat în faţa Arenelor române din parcul Carol, publicul porneşte în procesie la Bellu, la mormântul poetului.\nUn grup de scriitori din jurul revistei „Gândirea” au luat iniţiativa să ridice celui mai reprezentativ dintre poeţii şi cugetătorii noştri, lui M.Eminescu, un monument măreţ în Capitală, şi să-i organizeze în fiecare an un pelerinaj la mormânt, în semn de pioasă comemorare. Duminică dimineaţă s-a făcut comemorarea a 37 de ani de la moartea poetului. Încă de la ora 9 au început să sosească în parcul Carol delegaţii diferitelor societăţi culturale cu drapele şi coroane de flori naturale, precum şi numeroşi intelectuali, admiratori ai nemuritoarei opere a poetului.\nLa mormântul poetului La ora 10 s-a format un cortegiu impunător care a pornit spre cimitirul Bellu. La mormânt, de cu vreme ardeau lumânări. Prin îngrijirea sufletelor puioase mormântul fusese împodobit cu flori. Cei doi tei înfloriţi ce străjuiesc în jurul mormântului îmbălsămau aerul. Sub chipul lui Eminescu, reliefat pe piatră, printre coroanele de flori ce-o împodobesc, se puteau citi, turnate în bronz, versurile: ”Reverse dulci scântei/Atotştiutoarea,/Deasupra-mi crengi de tei/Să-şi scuture floarea./Ne mai fiind pribeag/De-atunci înainte/Aduceri aminte/M-or troieni cu drag.”\nPelerinii sosind aici au luat loc pe aleile din jurul mormântului şi episcopul Comşa al Ardealului a oficiat parastasul.\nAsistenţa În asistenţă am remarcat pe d-nii: Vasile Goldiş, ministrul cultelor, cu d-na, I.Lupaş. ministrul sănătăţii publice, general Moşoiu, fost ministru, A. C. Cuza, deputat, Nichifor Crainic, secretar general al ministerului cultelor, Ion Zelea Codreanu, deputat, Corneliu Moldovanu, Aristide Demetriad, Cezar Petrescu, M. Negru, O. Han, Şt. Dumitrescu, Alfred Moşoiu, C. Ardeleanu, Mircea Rădulescu, Zoltan Franyo, preşedintele soc. scriitorilor maghiari „Andrei Ady”, Iuliu Wajtick, vicepreşedintele acestei societăţi, Ladislau Pogany, directorul ziarului „Temesvary Hirlap”, Tiberiu Faskerti, dr. Erno Gara, de la ziarul „Keleti Ujsag”, M. Szendrey, directorul teatrului maghiar, Ion Minulescu, directorul general al artelor, d-nele Xenopol şi Aida Vrioni, din partea soc. scriitoarelor române, Sarina Casvan-Pas, căpitan Tomiţă, F. Dumitrescu, dr. Mussu, delegat al „Asociaţiei medicilor”, I. Cruţescu, preşedintele soc. Institutorilor cu o delegaţie de 20 membri, Perpessicius, A. Bacaloglu şi ziariştii: P. Şeicaru, Brănişteanu, G. A. Mitanie, C. Angelescu, C. Soldan şi C. Orăşanu.\nAu depus coroane şi jerbe de flori naturale: ”Soc. scriitoarelor române”, „Soc. scriitorilor români”, soc. scriitorilor maghiari „Andrei Ady”, soc. „Eminescu” din com. Principele Carol, Sindicatul ziariştilor, „Uniunea ziariştilor profesionişti”, ”Generala” funcţionarilor comerciali, „Centrul studenţesc bucureştean”, soc. studenţilor macedo-români, căminul cultural „Principele Carol” etc.\nCuvântarea d-lui general Moşoiu După terminarea serviciului divin, d. general Tr. Moşoiu, preşedintele comitetului, a ţinut prima cuvântare.\nSe împlinesc 37 de ani de la moartea celui care a sintetizat năzuinţele spre idealurile cele mai înalte ale românilor de pretutindeni: Mihail Eminescu. Gânduri de pioasă aducere aminte şi de recunoştinţă ne-au adus astăzi la locaşul de veci al marelui poet.\nS-au scurs aproape patru decenii de la moartea lui Eminescu şi se părea că indiferenţa acopere cu vălul uitării aducerea-aminte şi cinstirea memoriei poetului. A lipsit atât iniţiativa oficială, cât şi cea particulară, pentru înfăptuirea unui monument în Capitala ţării. Abia în toamna anului 1924, tinerii grupaţi în jurul cercului literar „Gândirea”, cărora le aduc omagiile mele de recunoştinţă, au luat iniţiativa ridicării monumentului, propunându-mi mie preşedinţia comitetului.\nAm luat cu plăcere această sarcină, fiind sigur că voi fi ajutat la îndeplinire de întreaga suflare românească.\nScrierile lui Eminescu au folosit mult la dezvoltarea şi educaţia conştiinţei naţionale a ostaşilor, stimulând în cel mai înalt grad mândria naţională. În timpul luptelor celor mai grele din războiul pentru întregire înflăcăram ostaşii cu faptele de arme de la Rovine, descrise atât de sublim de genialul poet. Influenţa lui Eminescu asupra educaţiei morale a ostaşilor a fost covârşitoare.\nPrin semnalul de alarmă profetic dat prin „Doină”: “De la Nistru pân’ la Tisa”, Eminescu trasează hotarele de astăzi ale României întregite. El este consacrat ca mare educator şi apostol, dascăl de energii şi profet al neamului. Ridicându-i un monument în capitală, durăm un altar al cultului recunoştinţei faţă de cel mai mare geniu al neamului.\nCuvântarea d-lui ministru V. Goldiş Comemorarea lui Eminescu este un prilej de aducere-aminte de cel mai mare geniu al neamului nostru. Eminescu, prin gândirea lui înaltă şi simţirea-i adâncă, redate într-o formă impecabilă, a pătruns în taina universalităţii, aşezându-ne cu vrednicie în rândul omenirii civilizate.\nAvem datoria sacră să-i eternizăm memoria, prin ridicarea de monumente. Generaţiile viitoare trebuie să găsească în doctrina lui sâmburele celui mai curat idealism.\nAtât guvernul cât şi societatea trebuie să contribuie la ridicarea a cât mai multe monumente, pentru ca imaginea poetului să fie răspândită în toate unghiurile ţării.\nCuvântarea d-lui prof. A. C. Cuza D. prof. A. C. Cuza a vorbit în numele celor cari l-au cunoscut de aproape pe Eminescu.\nAşa cum l-am cunoscut la Iaşi – începe d. profesor – Eminescu era un aristocrat din naştere, o personalitate de rasă, de gândire şi simţire. Acei cari l-au cunoscut din scrieri şi-au făcut o părere greşită despre el. În toate împrejurările vieţii, Eminescu plutea deasupra vulgarităţii.\nE nu numai poet, dar cel mai mare gânditor politic al nostru. Scrierile lui cuprind un sistem de cugetare ce trebuie studiat. Era un luptător naţional, dar în acelaşi timp un idealist, în înţeles filosofic. Lumea nu e o realitate, ci ne apare aşa cum o vedem prin simţurile noastre.\nEminescu nu era un pesimist. Personalitatea lui s-a ţesut în jurul filosofiei lui Kant, Schopenhauer şi a celei indice.\nEste eronată părerea că, dacă Eminescu ar fi trăit altă viaţă materială, şi-ar fi modificat sensibil convingerile filosofice ale scrierilor lui. Dacă Eminescu ar fi fost un pesimist în înţelesul vulgar al cuvântului, n-ar fi fost cel mai mare doctrinar al naţionalismului.\nAlături de Gh. Mârzescu şi Vasile Conta, Eminescu a dus lupta pentru modificarea art. 7 din Constituţie.\nD. prof. Cuza, după ce aduce laude comitetului pentru iniţiativa luată, spune că trebuie să se instituie concursuri pentru cele mai bune studii asupra operei lui Eminescu şi să se verifice ca scrierile lui să nu fie falsificate de cei interesaţi. În această ordine de idei, d-sa a semnalat faptul că o casă de editură din Capitală, care-şi zice „naţională”, a suprimat, în toate ediţiile, anumite versuri cari redau în mod caracteristic şi categoric concepţia adânc naţională a lui Eminescu.\nCuvântarea d-lui ministru Lupaş D. ministru I. Lupaş, membru al Academiei Române, începe cu cuvintele apostolului Pavel:\n„Aduceţi-vă aminte de mai marii, la a căror fapte privind, să le urmaţi credinţa”. Printre bărbaţii cei mai de seamă ai neamului, Eminescu este cel mai mare. Perfecţiunea cugetării şi simţirii sale, îmbrăcată în cel mai minunat vers, precum şi scrisul său cotidian rămân pildă pentru noi de ce înseamnă arta scrisului. Nouă, celor cari am fost în robie, scrierile lui ne-au adus nădejdea mângâietoare a întregirii neamului. Fapta comitetului e morală, creştinească şi naţională, meritând toate omagiile.\nCuvântarea d-lui Mircea Rădulescu D. Mircea Rădulescu a vorbit din partea „Soc. scriitorilor români”. Dacă oamenii politici sunt cei care prevăd împrejurările istorice, prielnice pentru dezvoltarea vieţii unui popor, scriitorii sunt aceia care pregătesc în mod latent sufletele pentru marile evenimente naţionale.\nLa noi scriitorii au fost făuritorii conştiinţei naţionale. Eminscu, Bălcescu, Delavrancea, pe lângă atâţia alţi fruntaşi ai scrisului românesc, au reprezentat mai mult decât existenţa unor simpli lansatori de curente dadaiste sau expresioniste, ei s-au identificat cu însăşi viaţa neamului, întrupând în forme lapidare şi eterne suferinţele, frământările, visurile poporului nostru.\nEminescu a închegat într-o formă nepieritoare marele vis românesc „De la Nistru pân’ la Tisa!” zguduind conştiinţa naţională şi făcând-o pururea trează.\nDacă misiunea scriitorului nostru în trecut a fost să pregătească şi să deştepte o conştiinţă naţională pentru înfăptuirea marelui vis românesc, rostul scriitorului de azi este de o tot aşa de mare însemnătate. El trebuie să înţeleagă sensul vremei şi să cunoască adâncul vremei în care trăieşte. El trebuie să se ridice până la înălţimea vremurilor acestea luminate încă de razele sângerate ale epopeii, şi, alături de soldatul care s-a jertfit, să aşeze o ţară în hotarele etnice. Datoria scriitorului este să ducă mai departe opera începută prin ofranda sângelui şi, ca factor de cultură şi de apostolat, să propovăduiască pentru înfrăţirea sufletelor româneşti, pentru cimentarea şi realizarea deplină a unităţii naţionale.\nCuvântul scriitorilor maghiari din Ardeal D. Zoltan Franyo, preşedintele soc. „Andrei Ady”, spune:\n„Am venit aici în numele societăţii „Andrei Ady”, a scriitorilor progresişti maghiari din România-Mare, ca, în semn de omagiu, pe care-l simţim faţă de cel mai mare poet al patriei, azi în al 37-lea an de doliu, să putem depune şi noi modesta noastră coroană pe scumpul lui mormânt. Cu prilejul aniversării morţii lui Eminescu, de o amintire atât de tragică, dorim a demonstra că politica păcătoasă din trecut în zadar a pus faţă în faţă, ca vrăjmaşe, două popoare, între cari viclenia politică a voit să sape o prăpastie de ură. Parcă răsună cu bucurie corul minunat al celor două popoare: la melodia melancolică a doinelor răspunde ecoul străbun al baladelor săcuieşti, rotunjoara cuvântului maghiar cu iubire se îmbrăţişează cu iedera proaspătă a limbii române.\nŞi atât aici cât şi acolo, doi mari morţi, două umbre nemuritoare stau de pază acestei fraternităţi. În acest moment îşi dau mâna doi poeţi străini de limbă, însă înrudiţi în soartă, iar noi aici înaintea mormântului facem jurământ, strigând, ca să audă toată lumea: că Voi naţiunea lui Eminescu şi Noi poporul lui Andrei Ady suntem fraţi buni. Şi până când vom putea lupta cu condeiul, cu cuvântul şi cu fapta, nu va fi nici Dumnezeu nici iad care să ne poată separa.\nCuvântul ziariştilor minoritari D. dr. Gara Erno, în numele sindicatului ziariştilor minoritari din Ardeal, aduce prinosul de recunoştinţă şi respect memoriei genialului poet M. Eminescu. Doi studenţi au vorbit, unul din partea centrului studenţesc bucureştean, iar celălalt în numele studenţilor macedoneni.\nD. P. Şeicaru, din partea comitetului de iniţiativă, mulţumeşte asistenţei care a răspuns la această chemare de a cinsti memoria celui mai mare doctrinar al naţionalismului nostru. Asigură pe d. profesor Cuza că se va îngriji comitetul de opera lui Eminescu, spre a nu fi falsificată, şi se va înfiinţa un muzeu „Eminescu”\nFestivitatea s-a sfârşit la ora 12.\nŞol.\nTrebuie repetat că acest pelerinaj n-avea cum să fie determinat de amintirile lui Dumitru Cosmănescu publicate cu două zile în urmă. Este efectul unei campanii de presă insistente, susţinută de toate ziarele centrale. De asemenea, personalităţile politice şi publice prezente au determinat publicul să vină în număr mare. Evident că aceşti circa o mie de oameni aveau nevoie de o motivaţie serioasă ca să se strângă în jurul numelui lui Eminescu. În această perioadă (1924-1929) se constituie mai multe grupuri de iniţiativă pentru ridicarea unor statui ale lui Eminescu: la Bucureşti, Iaşi, Cluj, Sibiu, Sânnicolau Mare – aceste grupuri organizau spectacole şi chete publice pentru strângerea banilor necesari unor monumente de acest fel. În toată această perioadă a funcţionat principiul banilor mărunţi, adică să-şi dea obolul cât mai multă lume pentru ca monumentul ridicat să fie resimţit ca popular, ca aparţinând tuturor. Statul se dădea la o parte de la asemenea iniţiative – sau participa la ele cu partea lui bănească ori cu înlesnirile care-i erau la îndemână: transport gratuit pe calea ferată pentru delegaţii, o masă simbolică, etc.\nAceste chete simbolice implicau liste, serbări populare, ieşiri directe în stradă şi cântece din repertoriul eminescian. Cu deosebire „Mai am un singur dor” s-a cântat până la saţietate de către elevii de toate vârstele, punându-li-se trecătorilor o floare la butonieră ori o cocardă pentru ca, returnate, aceste obiecte să fie însoţite şi de contribuţia fiecăruia în parte. În cazul special, al lui Eminescu, aceste chete publice le reactualizau pe cele din timpul vieţii poetului, când se procedase la fel pentru strângerea banilor necesari traiului şi îngrijirii sale medicale.\nPrincipiul banilor mărunţi Cine parcurge acest capitol din eminescologie – foarte bogat în atestări documentare dar, de regulă, rezumat, în zilele noastre, de către specialişti, în câteva vorbe decente – înţelege cum s-a fixat imaginea poetului în publicul larg – şi nu prea are multe posibilităţi de a o îndrepta. Momentul este indispensabil şi trebuie, măcar în fugă, să ne referim la el. Sunt şi numeroase ştiri de presă, răspândite prin periodicele anilor 1887-1888, dar este, înainte de toate, cartea scoasă de Cornelia Emilian cu scrisorile Henriettei Eminescu de mulţumire pentru banii rezultaţi din aceste chete. Se intră, astfel, în complicatul laborator editorial al fraţilor Şaraga, librarii din Iaşi în jurul cărora s-a concentrat opoziţia antimaioresciană imediat după moartea lui Eminescu. Aici scoate A. D. Xenopol ediţia Mihail Eminescu: Poezii complecte, în 1893, cuprinzând toate poeziile publicate în timpul vieţii de către poet, în ordine cronologică (ediţiile Titu Maiorescu publicau numai poeziile din „Convorbiri literare”, excluzându-le pe cele de la „Familia”, şi le prezentau într-un scenariu care nu ţine cont de cronologia publicării) – mult reeditată după aceea, devenită întreprindere de editor (la ediţia a treia A. D. Xenopol declară că nu mai participă la tipărire), devenită cartea populară a lui Eminescu, ieftină, în tiraj de masă, accesibilă mai ales tinerilor. Tot în 1893 Fraţii Şaraga scot ediţia Mihail Eminescu: Diverse. Cu o prefaţă de I. L. Caragiale (cuprinzând textele acestuia „În Nirvana”, „Ironie” şi „Două note”) – cu o parte din proza ziaristică a poetului – şi cu o anexă cuprinzând „Diferite acte” oferite spre publicare de către Cornelia Emilian ca să justifice banii strânşi prin chetele organizate sub patronajul ei în 1887-1888. Găsim aici mai întâi o „Consultaţie” a pacientului Mihai Eminescu, datată „14 iulie 1887, Iaşi” şi semnată de doctorii Otremba, Bottez, Filipescu, Negel şi Riegler. Medicul lui Eminescu, polonezul Francisc Isac din Botoşani lipseşte – şi poate că, citind avizul celorlalţi, vom înţelege de ce: ”suntem de părere că: 1. Să se ducă într-o localitate apropiată de oraş şi anume în Tataraş spre a putea fi controlat cât se poate de des de un medic; 2. Să se facă mai întâi un tratament local şi după acesta să se reînceapă tratamentul anti-syphilitic.” Medicii voiau, probabil să vadă dacă acele bube supărătoare de pe gambe dispar cu un tratament local – punând, deci, oarecum sub semnul întrebării sifilisul de care era convins Francisc Isac. Asta o putem zice noi, astăzi, dar Cornelia Emilian şi lumea căreia i se adresa cartea la 1893 nu avea nici un fel de îndoială asupra consensului tuturor medicilor din judeţ şi din ţară în privinţa bolilor lumeşti ale lui Eminescu şi ale oamenilor mari în general. Urmează „Lista de subscripţie”, a cărei motivaţie o cităm: „Subsemnaţii elevi şi eleve ai şcoalei de pictură din Iaşi, voind să venim în ajutorul destinsului poet Mihai Eminescu, îndrăznim a aminti ţărei că este de datoria ei ca, în semn de recunoştinţă pentru preţioasa avere intelectuală ce-i lasă, să-i formeze un fond pentru a-i înlesni mijloacele de trai. În acest scop subscrişii am împărţit 500 de liste pentru subscripţiuni, care aducând câte 2o lei una, în total ar face suma de 10.000 lei. Ca să poată însă contribui ţara întreagă, fiecare persoană este rugată să binevoiască a nu subscrie mai mult de 10 bani.” Iniţiativa este semnată de: Elena Varlam, Louise Veitzecker, Maria Mihăilescu, Cornelia S. Emilian (fiica Corneliei Emilian), Grigore Scorpan (desigur, viitorul bibliotecar ieşean, editor al lui Eminescu), Ioan Ciucă, Ştefan Toma. Vedem că prin „ţară” ei înţeleg poporul/populaţia – iar intenţia este de a crea un fond definitiv, stabil, nu doar de a-l ajuta pe poet de azi pe mâine.\nUrmează un text din „Liberalul”, 18 iulie 1887, despre drumul acestor liste în ţară şi înapoi, de unde aflăm că la acea dată s-au încasat circa 5.000 lei. Pentru comparaţie, premiul Năsturel-Herescu al Academiei Române pentru cea mai bună carte tipărită în ultimii 5 ani, premiu pe care C. Mille îl reclama tot prin presă pentru Eminescu, valora 7.500 lei. Urmează alte procese verbale, cu sume noi, semnături, justificări etc. Din banii aceştia Eminescu a mers la Halle, la băi, şi-a procurat medicamentele (destul de multe şi de scumpe) – şi era gata-gata să-şi cumpere chiar o casă în Botoşani, cu 4.000 lei, dacă nu fugea în primăvara lui 1888 la Bucureşti cu Veronica Micle.\nNu aceasta este, însă, cartea scandaloasă, ci următoarea, scoasă tot în 1893, la aceeaşi editură ieşeană: Mihail şi Henriette Eminescu: Scrisori către Cornelia Emilian şi fiica sa, Cornelia, 138 de pagini cuprinzând vreo 80 de scrisori, dintre care 5 ale lui Eminescu (de fapt, acestea mai degrabă sunt chitanţe de primire a sumelor expediate, două sunt scrise la dicteul Hanriettei şi una singură este proprie) iar restul ale Henriettei. Cartea a fost întâmpinată cu rezerve ori cu aspre critici („scrisorile au un cuprins ordinar”, „denigrează”; Titu Maiorescu, în 1902: ”sunt caricaturi literare, nu izvoare”, etc.). Acest zguduitor roman epistolar al Henriettei a făcut dâră adâncă în conştiinţa publică, prin el s-a instituit definitiv imaginea lui Eminescu bolnav de sifilis, a Veronicăi Micle drept cauză a sifilisului (şi transmiţându-l mai departe, lui Miron Pompiliu, care-i era, cum crede Henrietta, un fel de amant alternativ), a Corneliei Emilian ca „mamă a răniţilor” care şi-a sacrificat timpul şi energia pentru a da ajutor. Romanele lui Eugen Lovinescu din anii ’30 ai secolului trecut, care vor face iarăşi carieră lungă, se bazează masiv pe ele. Nimeni n-a avut curajul, dintre eminescologi, să editeze separat aceste scrisori şi să le comenteze. În 1933, însă, I. E. Torouţiu le integrează în volumul IV din colecţia sa „Studii şi documente literare”, cu informaţia minim necesară în note. Pentru aceasta, însă, el îşi calcă pe principii, deoarece până acum depunea în Biblioteca Academiei Române originalele pentru tot ce publica în volumele sale. De data aceasta el afirmă pentru unele scrisori că „se găsesc în posesiunea d-lui inginer Dimitrie St. Emilian şi a doamnei Cornelia Emilian, Bucureşti, fiul şi fiica lui Ştefan şi Corneliei Emilian.” (p. 269). În prefaţă, mai explicit şi deosebit de protocolar: ”Originalele (…) se păstrează cu evlavioasă grijă de către descendenţii familiei Ştefan şi Cornelia Emilian, dl. inginer Dimitrie Şt. Emilian şi domnişoara Cornelia Emilian, domiciliaţi în Bucureşti. Cu aceeaşi mărinimie care caracterizează acţiunea părinţilor pentru ajutorarea lui Eminescu în anii săi de suferinţă (…) ne-au pus la îndemână epistolele Henriettei şi ne-au dat informaţii preţioase, cari lămuresc, prin note, textele respective. Deosebit de îmbucurător este desigur faptul că originalele Henriettei se găsesc în mâini binecuvântate şi că posesorii lor nu vor sta la îndoială să le predea Academiei Române, când vor crede momentul potrivit.” (p. XLVIII).\nCu tot acest protocol, scrisorile n-au fost predate Academiei Române şi stau şi astăzi, probabil, la descendenţii mărinimoasei familii Emilian. Doctorul Ion Nica redă, în facsimil, în cartea sa „Eminescu – vis animi”, Ed. Eminescu, 1999, una dintre ele care nu se află în colecţia lui I. E. Torouţiu (răspunsul poetului la felicitarea profesorului Ştefan Emilian de ziua sa onomastică, deci scrisoarea – nedată – este din jurul lui 8 noiembrie 1887) – ceea ce înseamnă că a avut acces la această arhivă particulară. Cu totul întâmplător mai găsim o scrisoare din afara acestui lot publicat, şi anume cea a Hanriettei Eminescu din 20 aprilie/2 mai 1889 către Cornelia Emilian – foarte importantă, prin care sora este dispusă să-l preia pe fratele ei din stabilimentul doctorului Şuţu şi să-l îngrijească la Botoşani, având girul doctorului Isac: ”Doctorul s-a sfătuit cu iştelalţi medici şi mi-a zis că va cerca o ultimă idee a sa pe timp de trei luni şi dacă nu va reuşi a-l aduce în starea normală, apoi îl va aşeza el singur la institutul Şuţului.” Scrisoarea se publică în anexă de către G. G. Ursu la studiul său „Eminescu: amiciţii şi adversităţi contemporane”, din revista „Limbă şi literatură”, Vol. 5, 1961, p. 253, cu nota: „Pusă la dispoziţie de D. Şt. Emilian, unul dintre puţinii oameni în viaţă care l-au cunoscut pe Eminescu.” Zicem cu totul întâmplător, pentru că numai dintr-o simplă curiozitate profesională am răsfoit acest tom masiv, de peste 400 pagini, reprezentând producţia anuală a Societăţii de ştiinţe istorice şi filologice din R.P.R. pe anul 1961, unde se tratează doct despre „marii poeţi” Th. Neculuţă, Ion Păun-Pincio, etc. – şi unde, desigur, întreaga istorie literară este convertită la paradigma crudă a materialismului dialectic şi istoric. În acest amestec strălucesc şi studii excelente de Tudor Vianu – dar se ascund şi asemenea lucruri inedite – iar despre G. G. Ursu trebuie spus că a făcut istorie literară înainte de război şi a trebuit, ca să-şi continue cariera, să schimbe viziunea după 1944 punând aceleaşi informaţii într-o altă viziune, ideologică (el este, între alţii, editorul şi biograful lui Nicolae Beldiceanu, poet ieşean stimabil, foarte interesant, el urmărind chestiuni de „audiţie colorată” în versuri – şi experimentând, împreună cu Eduard Gruber, sincretismul simţurilor în psihologie şi artă – dar rămas, tocmai prin aceste contribuţii ale anilor 1950-1960, un poet minor, aproape nesemnificativ, doar emblemă a poeziei socialiste de la sfârşitul secolului al XIX-lea). Vrem să spunem că aceste scrisori – toate, nu doar selecţia operată de editorii lor – au existat, au circulat, au fost cunoscute şi din ele s-a putut culege câte ceva de către cei interesaţi. Dar n-au fost integrate într-o arhivă publică. (Prin anii ’80 ai secolului trecut lucram la revista „Luceafărul” şi am fost solicitat, la un moment dat, să merg la un descendent al familiei ca să văd „nişte scrisori” – dar dânsului nu i-am inspirat destulă încredere, nici nu mi le-a arătat, a spus în cele din urmă că va vedea ce va face cu ele; prin aceasta vreau doar să semnalez că existau – şi că sunt convins că mai există – invitând la recuperarea lor şi depunerea spre consultare într-un loc public. La început va fi fost reţinerea de a le face publice, apoi teama de a nu şoca – sau cine ştie ce alte sentimente, nobile, desigur, în intenţie. Cornelia Emilian a fost soţia profesorului Ştefan Emilian, coleg şi prieten cu Ştefan Micle. Soţiile profesorilor universitari din Iaşi – între care şi Veronica Micle, ba încă ea în primul rând ca soţia rectorului – reprezentau înalta societate a intelectualităţii urbei, dădeau tonul purtării alese, iniţiativelor umanitare, înaltelor simţiri şi cugetări patriotice ori familiale. Ele au fost scandalizate de-a dreptul când au auzit – apoi au şi văzut – că, după moartea rectorului, în august 1879, în loc să-şi pună doliu şi să-i facă parastasele, soţia lui, Veronica Micle, şi-a lăsat fetele cu bona şi a fugit la Bucureşti unde s-a afişat cu Mihai Eminescu. Între Cornelia Emilian şi Veronica Micle a fost o relaţie de adversitate totală – şi, desigur, o rivalitate pe măsură. Acum, în 1893, după moartea amândurora, doamna şi fiica vor să demonstreze că ele l-au ajutat pe poet, nu „Bălăuca” de Veronica – şi fac demonstraţia cu „acte”, recte: cu scrisorile Henriettei, moartă şi ea tot de 4 ani. Mai târziu, în 1933, descendenţii nu consideră că a venit momentul potrivit să depună aceste scrisori private într-un depozit public – iar mai apoi lucrurile se amestecă definitiv, probabil lumea uită cu totul cine a fost cutare ori cutare, probabil că ajutorul pare prea ostentativ, oricum strident – cert este că acest tezaur epistolar nu devine public. Poate că viitorul îi rezervă o soartă specială.\nImportant este de ştiut că scrisorile publicate în 1893 şi republicate în 1933 reprezintă o selecţie făcută cu scopul de a demonstra ceva. Atenţie: este, de fapt, o dublă selecţie, pentru că mai întâi sunt numai cele ale Henriettei către binefăcătoarele ei, lipsind scrisorile acestora – iar apoi, dintre acestea, se aleg numai cele care interesează tema. Care este tema? – Mai întâi, boala poetului – care, după descrierile insistente şi repetate ale surorii sale, este în mod cert sifilisul aşa cum îl înţelege ea. Apoi, desigur, banii primiţi în urma chetelor şi modul de cheltuire a lor.\n","date":"21-03-2008","img":"","permalink":"https://axaneamului.ro/posts/magazine/axa-i/7/mentalitati/","series":["AXA ANUL I"],"tags":null,"title":"Mentalități"},{"author":"Radu Gyr","categories":["Gyrul"],"content":"Ridică-te Gheorghe, ridică-te Ioane! Nu pentru-o lopată de rumenă pâine,\nnu pentru pătule, nu pentru pogoane,\nci pentru văzduhul tău liber de mâine,\nridică-te Gheorghe, ridică-te Ioane!\nPentru sângele neamului tău curs prin şanţuri,\npentru cântecul tău ţintuit în piroane,\npentru lacrima soarelui tău, pus în lanţuri,\nridică-te Gheorghe, ridică-te Ioane!\nNu pentru mânia scrâşnită’n măsele,\nci ca s’aduni chiuind pe tăpşane\no claie de cer şi-o căciulă de stele,\nridică-te Gheorghe, ridică-te Ioane!\nAşa, ca să bei libertatea din ciuturi\nşi’n ea să te-afunzi ca un cer în bulboane\nşi zarzării ei peste tine să-i scuturi,\nridică-te Gheorghe, ridică-te Ioane!\nAşa, ca să-ţi pui tot sărutul fierbinte,\npe praguri, pe prispe, pe uşi, pe icoane,\npe toate ce slobote-ţi ies înainte,\nridică-te Gheorghe, ridică-te Ioane!\nRidică-te Gheorghe pe lanţuri şi funii!\nRidică-te Ioane pe sfinte ciolane!\nŞi sus, ca lumina din urma furtunii,\nridică-te Gheorghe, ridică-te Ioane!…\n(Închisoarea Aiud)\nŞbilţul roşu Ziua-ntreagă, noaptea-ntreagă,\nfoamea, oftica şi moartea\nvin cu şbilţul să culeagă\nca hingherii, să-şi ia partea.\nZiua toată, noaptea toată\nlucră şbilţurile roşii\nînşfăcând de beregată\nflămânziţii, zdrenţuroşii.\nMă! Eu, astăzi. Tu, poimâine.\nĂla peste-o săptămână.\nLaţul vrea mereu alt câine –\nnu ne iartă, nu ne-amână.\nZiua-ntreagă, noaptea-ntreagă,\nşbilţul roşu-şi cere partea.\nStraşnic ştiu să mai culeagă\nfoamea, oftica şi moartea.\nÎndemn la luptă Nu dor nici luptele pierdute,\nnici rănile din piept nu dor,\ncum dor acele braţe slute\ncare să lupte nu mai vor.\nAtunci când inima ta cântă,\nce-nseamnă-n luptă-un braţ înfrânt,\nce-ţi pasă-n colb de-o spadă frântă,\ncând te ridici c-un steag mai sfânt?\nÎnfrânt nu eşti atunci când sângeri\nşi nici când ochii-n lacrimi ţi-s,\ncele mai crâncene înfrângeri\nsunt renunţările la vis.\nRugăciune Dă-i fetiţei mele, Dimineaţă,\ntălpi cu care lipăi prin verdeaţă,\ntril de ciocârlie-ascuns în guşă,\nzburda veveriţei jucăuşă,\nlângă uşă.\nCireşar, dă-i zmeura cunună,\nzâmbet de caisă şi căpşună,\nfă-i caleşti din fluturi şi rădvane,\nşi din crini pantofi şi lampioane\ndiafane.\nPune-i Basm, pe zodie lăstunii,\nscutură-i în vis găteala lunii,\nadu-i Sânzienele să-i coase\nscrânciob de mătase-n chiparoase\nsomnoroase.\nŞi tu, Cântec, suie-mi-o lumină\npe-o lăcustă lină, cristalină,\ndu-mi-o bob de rouă prin glicină\nşi din floare-n floare mi-o aşază,\nca o rază!\nCrezul Puneţi-mi lanţuri şi cătuşe\nsă sune scrâşnetul hain\nşi mii de lacăte la uşe,\neu cum am fost, aşa rămân.\nSurpaţi asupra-mi munţi şi ape,\nputeţi chiar să mă spânzuraţi.\nCu grele, negre târnăcoape,\ncredinţa nu mi-o sfărâmaţi.\nTârâţi-mă, de vreţi, sub şanţuri\nşi îngropaţi-mi trupul stins.\nEu simt ca Făt-Frumos, din lanţuri\nputeri adânci de neînvins.\nPuteţi să năpustiţi tot iadul\nca să mă frângă până-n miez.\nEu stau în viscole ca bradul\nşi tare, tare ca un crez.\nCrez Cred într-unul Dumnezeu,\nTatăl ziditorul,\ndar mai cred şi-n neamul meu,\nînfrăţit cu dorul.\nCred în sfinţi, dar şi-n voinici,\ncred în flori şi-n cremeni,\ncăci tăcuţii mucenici\ncu haiducii-s gemeni.\nDar mai cred că într-o zi,\naspru, din furtună,\nneamul meu se va trezi\ncu securea-n mână.\nŞi-atunci ierte Cel din cer\nliftele spurcate,\ncăci prin sânge şi prin fier\nne-om croi dreptate.\nCred într-unul Dumnezeu,\nTatăl ziditorul,\nce-a-nfrăţit în neamul meu\nsfântul crez cu dorul!\nMormintele Sapă, camarade, sapă…\nAu venit alţi morţi pe drum.\nFrunţi de ceaţă, ochi de fum,\npentru viermi şi pentru groapă.\nAlte cruci, pe alt colnic,\ntot mai multe, tot mai dese,\nluna grea să le apese\ncu zăpezi de borangic…\nToarnă glod, varsă argilă,\nadu crucea de molid,\ncasca spartă - ciob de blid -\npune-o-n vârful de şindrilă.\nSapă, sapă înainte,\ncu sudoarea pe grumaz…\nSapă pentru camarazi\nreci şi vinete morminte.\nSapă, sapă. Bezna cade.\nToarnă viermi, zvârle noroi\nPeste ochii mari şi goi,\nsapă, sapă, camarade…\nPune râme peste vis,\npune lut pe mâini de ceară,\nmâinile ce dezmierdară,\nmâinile care-au ucis…\nCopil bolnav Puiul Radului, de rouă,\naromind a busuioc,\nde opt zile, ba de nouă,\narde-ntr-un pătuc de foc.\nA venit o rândunică\nsă mi-l vadă cum zăcea\ncu tristeţi de tufănică\nşi cu lâncezeli de stea.\nO lăcustă se închină,\niar crăiţe şi furnici\nse tot roagă, în grădină,\npentru mâinile lui mici.\nDouă lebede ca mierea\nşi-un pisoi de pluş lunar\nplâng încet lângă durerea\nunui leagăn de cleştar.\nNumai dumneata, molatic\nurs de vată, stai sub pat,\nclatini capul, gânduratic,\nspre tăticul suprat,\nparc-ai vrea să treci de praguri\nşi la piept s-aduci, nătâng,\nstupii toţi cu mierea-n faguri,\ntoată zmeura din crâng,\ntoate crengile din crâng.\nLădiţa cu jucării Târgul arde. Fum vâscos şi zgură\nle simţim ca un nisip în gură.\nAlergăm curbaţi pe baionete,\ntopăie pe streşini flăcări bete.\nAzvârlim grenade. Târgul arde.\nVinele plesnesc ca nişte coarde,\nsângele e un ciocan şi bate,\nbate lung în tâmplele-asudate.\nO “rafală” îl aude şi-i răspunde\ncu ciocanele-i de cremene, rotunde…\nTârgul arde. Năvălim în moarte,\nprintre ziduri cu olane sparte.\nCasele aleargă prin băltoace,\nîşi smulg părul, se-nvârtesc buimace\nŞi-şi aruncă-n iadul dimineţii\ngeamurile, uşile, pereţii…\nIzbucnim, urlând, într-o ruină,\ncu priviri haine de jivină,\ncu frunţi tulburi, cu grenada-n mână…\nZăngănind, cad cioburi în ţărână.\nNe împiedicăm, năuci, în tindă,\nde-un schelet de jilţ sau de oglindă.\nTropăim, murdari, cu ţinte grele,\npeste zdrenţe negre de perdele.\nGrei, bocancii calcă pe portrete:\npeste-obrajii trişti ai unei fete,\npeste-un gând înseninat pe-o frunte,\npeste zâmbetul unei bunici cărunte.\nPrintre dinţi scuipăm moloz şi zgură.\nOchii-ncremenesc într-o spărtură:\npe un fund de ladă sub cenuşă,\nun căluţ de lemn şi o păpuşă\ndorm adânc, ca într-o amintire,\nvise de funingine subţire.\nUn căluţ olog, fără de roate,\nşchiop, beteag şi rupt pe jumătate,\nşi-o păpuşă care doarme-ntruna\nSomn de Porţelan şi păr ca luna…\nÎmpietrim sub bârnele schiloade:\n- Uite o păpuşă, camarade,\nuite un căluţ uitat în ladă, -\nparc-ar fi păpuşa de zăpadă\nşi căluţul şchiop, purtat de sfoară\nprin albaştrii ani de-odinioară…\nTârgul arde. O “rafală” toacă.\nFlăcările joacă, joacă, joacă.\nUn căluţ de lemn şi o păpuşă\nsub măcel, sub moarte, sub cenuşă…\nOchii au rămas pe fundul lăzii.\nCresc împuşcături de-a lungul străzii,\nca un vaiet, altă grindă cade…\n- Uite o păpuşă, camarade…\n","date":"21-03-2008","img":"","permalink":"https://axaneamului.ro/posts/magazine/axa-i/7/9-poeme/","series":["AXA ANUL I"],"tags":null,"title":"9 poeme"},{"author":"Cancelaria Mişcării Conservatoare","categories":["Politică"],"content":" Implicaţi-vă în viaţa ţării - înfiinţaţi partide politice, fără a avea nimic în comun cu lumea politică actuală - adică cu crima organizată. Înfiinţaţi asociaţii culturale, fundaţii, asociaţii civice, care să devină locuri de românism, de promovare a valorilor reale ale poporului nostru, de informare şi afirmare a adevărului – şi ţineţi mereu cont că toate acestea sunt posibile numai în afara sistemului actual din România. Uitaţi tot ce se numeşte astăzi valoare, în toate planurile. Construiţi România voastră, o Românie reală, firească, bazată pe credinţa în Hristos şi pe tradiţia românilor. Întoarceţi-vă mai mult fiecare spre el însuşi şi deschideţi-vă cât mai puţin spre mascarada continuă care vă îndepărtează pe voi înşivă de viaţa voastră. Fiţi pentru România şi, mai departe, puteţi fi pentru UE şi pentru orice altă uniune - chiar din ASIA. Mai întâi existaţi – fiţi creştini şi români, apoi puteţi fi orice… Aflaţi şi spuneţi tare adevărul! Nu vă temeţi să vă rupeţi de cei dinaintea voastră – ei sunt întruchiparea minciunii şi a înşelării. Nici de UE, nici de ridicol nu vă temeţi! Nu vă mai lăsaţi prostiţi de chipurile binevoitoare, de discursurile lustruite şi de imaginea fericirii absolute care ar veni de la Europa, de la America sau de aiurea! Uniunea Europeană nu este altceva decât o Uniune Sovietică cu… faţă umană. Aflaţi voi înşivă adevărul şi daţi-i viaţă, trăiţi-l. Cei dinaintea noastră trebuie, în cel mai fericit caz, să fie şterşi din istorie - aşa cum se întâmplă de obicei cu trădatorii, cu vânzătorii de ţară. E vremea voastră – noi am fost păcăliţi şi ne străduim să îndreptăm lucrurile. E rândul vostru să construiţi România – o ţară nu a excrocilor, nu a imbecililor sau a vânduţilor şi a slugilor. O Românie a românilor. Ceea ce se petrece astăzi – umilirea continuă a românilor, prin slugărnicia conducătorilor, a întregii clase politice în faţa străinilor – este o ofensă adusă potenţialului real al poporului. Pe de altă parte, practicarea minciunii publice este o jignire adusă inteligenţei. Voi sunteţi cei care trebuie să răspundă acestor reale provocări – şi nu aceia care sunt produşi de sistem, tocmai pentru a-l apăra şi care dispreţuiesc tot ceeea ce este românesc. Apăraţi demnitatea de a fi român ca pe una dintre cele mai de preţ comori ale românilor. Voi sunteţi în drept să apăraţi adevărul. Iar acest lucru trebuie să înceapă acum! Iar conducătorilor clasei politice actuale le spunem:\nPlecaţi, lăsaţi locul celor tineri!\nVremea voastră a trecut şi sperăm să nu se mai întoarcă niciodată. ","date":"21-03-2008","img":"","permalink":"https://axaneamului.ro/posts/magazine/axa-i/7/cuvant-al-miscarii-conservatoare-catre-tineri/","series":["AXA ANUL I"],"tags":null,"title":"Cuvânt al Mișcării Conservatoare către tineri"},{"author":"George Mihalcea","categories":["Istorie"],"content":"Aşa s-a intitulat o carte a unui corespondent de război român din timpul conflictului care şi-a consumat, zilele trecute, ultimele consecinţe, sau cel puţin aşa vor unii, prin declararea unilaterală a independenţei provinciei sârbeşti Kosovo. A fost una dintre puţinele cărţi în care autorul, prietenul meu de la Timişoara, nu a ţinut cont de ceea ce se considera corect din punct de vedere politic. Altfel spus, el a scris numai adevărul, un adevăr care nu era nici pe departe pe placul celor care au manevrat turnura conflictului şi pe care nu-l poate modifica nici un minister de profilul celui proiectat de Orwell în celebrul său roman “1984”. Cu argumente clare de ordin istoric, în lucrarea cu pricina se demonstra dreptul inalienabil al Serbiei asupra unui teritoriu pe care poporul său şi-l asumă ca vatră multiseculară. Totodată, se mai desfăcea şi mecanismul malefic prin care sârbii au fost demonizaţi sistematic, în timp ce adversarii lor, fie ei croaţi, bosniaci musulmani ori albanezi, erau prezentaţi numai, sau aproape numai, în postura de victime inocente, punându-se un semn de identitate între Slobodan Miloşevici şi un întreg popor setos de sânge, cum se afirma în majoritatea mass media de pe mapamond. Am văzut, prin 1997, în Bosnia-Herţegovina, listele cu cei mai căutaţi criminali de război din vremea respectivă.\nCei mai mulţi erau sârbi. Cap de listă, Radovan Karazic şi, doar aşa, de sîmânţă, câte un croat sau câte un musulman. Nici pomeneală de Franjo Tujman sau de Alja Izetbegovic. În Kosovo, concertul sinistru al armelor izbucnise, deja, dar nu se acutizase, deşi gherilele actualului aşa-numit prim ministru kosovar, Haşim Thaci făceau legea. A sa UCK, organizaţie paramilitară de sorginte maoistă, teroriza satele sârbeşti şi incendia biserici şi mănăstiri ortodoxe cu obiective declarate: curăţirea etnică şi proclamarea independenţei provinciei în primul stadiu, urmat, apoi, de realizarea visului Albaniei Mari. Nicăieri, în mass media occidentale, vreun cuvinţel despre dreptul suveran al Serbiei de a-şi face ordine în teritoriul propriu, recunoscut ca atare prin acorduri internaţionale. Statul sârb nu fusese pedepsit de ajuns. În mod natural, crime s-au săvârşit şi de o parte şi de alta, dar în ochii opiniei colective trebuia să apară, iarăşi şi iarăşi, un singur vinovat. Jurnalismul “independent” şi fără frontiere şi-a făcut din plin datoria, alături de uriaşul arsenal american, astfel că, pas cu pas, s-a ajuns la situaţia pe care o prevedeam în numărul trecut al revistei, iar poporul kosovar inventat peste noapte şi-a proclamat independenţa.\nÎnainte de a merge mai departe, trebuie să mai fac câteva lămuriri…DE CE SE CHEMA cartea prietenului meu ca în titlul aflat deasupra acestor rânduri? Una dintre cele mai tragice bătălii din istoria sârbilor s-a dat, în evul mediu, la Kosovopolje, în traducere Câmpia Mierlei. În lupta cumplită cu turcii, ostaşii sârbi au pierit aproape până la unul, alături de conducătorul lor. Cu toţii ştim că, în general, popoarele se raportează, în privinţa reperelor istorice, la marile victorii. Românii, de pildă, excelează în asta. Aparent paradoxal, sârbii şi-au asumat ca reper un moment tragic, mă văd silit să repet cuvântul, tocmai pentru a-şi afirma fiinţa naţională. Nu întâmplător, de-a lungul timpului, pe Câmpia Mierlei şi în regiunea înconjurătoare au fost construite numeroase biserici şi mănăstiri ortodoxe, dintre care astăzi, peste treizeci mai privesc lumea doar dintre zidurile arse de blânzii băieţi ai atât de elegantului domn Thaci…\nSă revenim, totuşi, în prezent. La răul produs, statul român a luat singura poziţie logică, poate pentru prima dată după destui ani, refuzând categoric recunoaşterea independenţei kosovare. Pe acest fond, prezenţa şefului de stat sârb la Bucureşti cu numai câteva ore înainte de uriaşa demonstraţie de protest de la Belgrad este explicabilă. La fel de explicabile sunt şi felicitările otrăvite venite de la Kremlin, sau poziţia exprimată, oare de ce, de către UDMR. Analiştii noştrii cu simbrie, sau cel puţin o parte, sunt dezorientaţi. Nu s-a mai întâmplat, până acum ca Bucureştii să nu se alinieze în front la ordinul Unchiului Sam. Până şi Franţa preşedintelui jucător Sarkozy a făcut-o, în ciuda propriilor probleme din Corsica. Implicaţiile sunt multiple, dar asupra lor vom reveni în numărul viitor. România poate juca un rol cel puţin de curea de transmisie, dacă nu de arbitru. Pentru aşa ceva îţi trebuie o dotare cât se poate de serioasă. Reţinem, deocamdată, faptul că Uniunea Europeană s-a dovedit, a câta oară, neputincioasă în găsirea unei soluţii de poziţie comună, iar cei care au acceptat sau urmează să accepte mărul infectat al independenţei noii enclave musulmane cântă în falset în corul dirijat de un concertmaistru afon, în încercarea de a convinge că nu se poate vorbi de un precedent în situaţia creată prin mijloace cunoscute, de acum, de toată lumea. Inclusiv preşedintele Traian Băsescu se află în această situaţie. Argumentele sale par, dar numai par, solide. După domnia sa, apartenenţa noastră la NATO şi la UE ne garantează perpetuu integritatea naţională şi inviolabilitatea frontierelor. Din nefericire, ar trebui ca măcar un consilier de bun simţ să-i atragă atenţia că nimic nu este mai fals şi că aproape niciodată dreptul internaţional nu a creat forţă, în timp ce forţa poate impune dreptul. EXEMPLUL CLASIC este ONU. Atunci când SUA nu şi-au mai putut impune interesele în cadrul organizaţiei, au declarat-o caducă şi nu au mai ţinut cont de rezoluţiile ei, intervenind manu militari acolo unde au crezut de cuviinţă. Mai mult, atunci când şi aliaţii din NATO au refuzat să marşeze pe cartea intervenţiei în forţă, s-a lansat conceptul de alianţă punctuală, alături de cel al dreptului de lovituri preemptive. Altfel spus, dacă establishment-ului american i se pare, sau vrea să i se pară că undeva, pe întregul mapamond, interesele sale sunt periclitate, atacul de orice natură este justificat. Ne vedem în faţa unei veritabile concepţii imperiale care nici nu mai simte nevoia de a se mai acoperi cu pojghiţa argumentelor democratice ori cu drepturile omului. Cine ne poate împiedica să ne întrebăm ce se va întâmpla atunci când şi NATO va fi considerată caducă de către acelaşi establishment? Deocamdată, americanii au nevoie de organizaţie pentru a controla Europa, dar ce se va întâmpla atunci când această nevoie va dispărea? NE VEDEM SILIŢI să-i dăm de ştire d-lui preşedinte că nu în altă parte, ci chiar în SUA, cercetători şi analişti extrem de serioşi, de diverse coloraturi politice, aşadar inclusiv dintre republicanii conservatori ai lui Bush jr., iau în calcul şi această ipoteză. Dar, despre asta, ca şi despre altele, în numărul următor al Axei…\n","date":"29-02-2008","img":"https://axaneamului.ro/posts/magazine/axa-i/4-5/cantecul-trist-al-mierlei/images/0.jpg","permalink":"https://axaneamului.ro/posts/magazine/axa-i/4-5/cantecul-trist-al-mierlei/","series":["AXA ANUL I"],"tags":["Kosovo","NATO","ONU","SUA"],"title":"Cântecul trist al mierlei"},{"author":"Centrul European de Studii Covasna – Harghita","categories":["Istorie"],"content":"Haromszek, nr.5276 – 15.01.2008\nTitlul: Pământ Secuiesc? Dezvoltare?\nSemnează: Biro A. Zoltan Este evident că lui Csutak Istvan nu prea îi sunt pe plac scaunele (vezi Pământul Secuiesc-Pământ al scaunelor?, Hargita Nepe, 8 ianuarie 2008), mai ales dacă acestea sunt pe Pământul Secuiesc şi nu sunt un obiect cu patru picioare ci forme de organizare internă. Şi după cum declară, are şi motive, având în vedere că această formă de organizare teritorială, condamnată la uitare până şi de Viena/Budapesta, este nu numai anacronică ci şi un leagăn al mediocrităţii. Cei care trăiesc aici – fie ei chiar şi elitişti – interpretează colaborarea ca pe un cuţit înfipt în spate iar dimensiunea investiţiei spiritualo-materiale planificate cu atâta zel nu depăşeşte limita celei mai mărginaşe cârciumi scăunale (mai nou pensiune de hotar) care, dacă lucrurile vor evolua cu adevărat bine, s-ar putea transforma chiar şi într-un butic vamal scăunal.\nChiar dacă la câteva teze aş avea de făcut unele precizări, cu greu aş putea găsi în scrierea lui Csutak Istvan o afirmaţie cu care să nu fiu de acord. Deşi consider că nu ar trebui urmat tonul ironic şi de ultimatum, care caracterizează întreg textul.\nFiecare îşi edifică propria microregiune, fiecare vrea să-l întreacă pe celălalt, nu vor să se înţeleagă, să colaboreze – afirmă autorul, iar această afirmaţie poate fi susţinută printr-o serie de exemple. Cred că diagnosticul ar fi mai exact dacă am spune că cei din elita regională “nu ştiu” să se înţeagă între ei. Impedimentul colaborării nu este reprezentat de lipsa voinţei, de modelul perioadelor anterioare sau de rămăşiţele miturilor regionale ci mai degrabă de lipsa unei competiţii. Nici dacă ar vrea nu s-ar putea înţelege şi nu ar putea face să funcţioneze această înţelegere.\nDacă în această regiune am dori să facem paşi în politica de dezvoltare, avem nevoie de proiectare, de edificare a unei strategii, de alcătuire a unor scenarii de viitor. Gândirea în direcţia politicii de dezvoltare poate fi exprimată practic prin necesitatea întocmirii proiectelor de concurs (a se înţelege necesitatea accesării de fonduri). În acest moment intervine o temă despre care nu prea se vorbeşte: responsabilitatea elitei naţionale minoritare social-politico regionale. Nu au fost aclimatizatate în zonă instituţii care prin autoritatea şi pragmatismul lor să învingă “paradigma scăunală” şi aşa anacronică. Nu s-au creat instituţii de prestări servicii, cu caracter regional, care să facă posibilă cultivarea unei legături între specialiştii în domeniul dezvoltării. Nu ştiu pe ce ne bazăm în momentul în care avem pretenţia ca actuala elită şi sistemul instituţional din regiunea Pământul Secuiesc să soluţioneze singure aspectele legate de propria politică de dezvoltare. Este clar că fără un ajutor din afară nu merge, iar până acum nu au existat nici măcar încercări în vederea iniţierii, de către protagoniştii vieţii publice maghiare, a acestui ajutor sau – Doamne, fereşte! – de colaborare a acestora cu protagoniştii locali. Elita regională nu va avea nici o iniţiativă, printre altele, pe motiv că lipsesc condiţiile regionale necesare direcţionării regiunii pe făgaşul unei noi politici de dezvoltare. Fără un imbold din afară şi fără susţinerea legitimităţii sociale a procesului politicii de dezvoltare, acest proces nu poate demara.\nÎn final, există o problemă de specialitate în privinţa căreia nu pot fi de acord cu Csutak Istvan. Împărţirea scăunală (regională, microregională) din regiunea Pământul Secuiesc nu este doar un produs istoric retrograd ci şi o premisă geografico-socială. Mentalitatea anacronică o putem arunca pe geam însă bazinele şi regiunile rămân, la fel şi identităţile şi relaţiile acestora. Iar acest lucru nu este o problemă, dimpotrivă. Poate că problema nu este atât cu organizarea scăunală cât cu modalităţile de ieri şi de azi de funcţionare a acesteia. Identitatea legată de microregiuni şi evoluţia vieţii în acest mediu vor constitui una din paradigmele de dezvoltare definitorii ale următoarelor decenii. Iar organizarea scăunală, microregională ar putea fi una din cele mai importante posibilităţi de dezvoltare de pe Pământul Secuiesc.\nAutorul este profesor universitar. KAM-Centrul de Cercetări Regionale şi Antropologice.\nHaromszek, nr.5277 – 16.01.2008\nTitlul: Vor amplasa cea mai mare poartă secuiască din lume/Interviu cu primarul localităţii Ozun, dr. Raduly Istvan\nSemnează: Szekeres Attila Printre proiectele pentru acest an, Raduly Istvan, primarul din Ozun, a amintit de amplasarea celei mai mari porţi secuieşti.\nSzekeres Attila: – Cum a fost anul precedent?\nRaduly Istvan: – 2007 a fost un an al succeselor. Printre realizările mai mici trebuie amintite: dotarea tuturor depozitelor cu stingătoare de incendiu, reabilitarea drumurilor comunale. La nivel judeţean, ne situăm pe locul întâi la capitolul angajaţilor din domeniul prestării serviciilor publice. În fiecare an, de când îmi îndeplinesc atribuţiile de primar, am reuşit să transferăm anumite sume de bani pentru anul următor, în aşa-numitul fondul de rulment. Anul trecut, suma aceasta a fost de 280.000 de lei, iar anul acesta e vorba de o sumă mult mai mare.\nOrice lucrare e realizată de propria noastră echipă de muncitori. Am angajat zidari, dulgheri, zugravi. Ca urmare, noi cheltuim numai pentru achiziţionarea materialelor. Anul trecut nu am solicitat niciun fel de serviciu din partea firmelor. Am câştigat aproximativ 2 milioane de euro prin proiecte de concurs. Sper că vom obţine succese şi în acest an.\nSz.A.: – Eşecurile anului trecut?\nR.I.: – Recunosc, există şi insuccese. În satul Lisnău Vale s-au făcut prea puţine demersuri în vederea dezvoltării. Drumul de aici a fost reabilitat într-o mică măsură. La Bicfalău nu s-au realizat investiţii mari, dar, anul acesta, vom lua măsurile necesare în acest sens. De exemplu, trebuie reabilitată casa de cultură. În localitatea Sântionlunca, nu am reuşit să construim trotuare, motivul fiind că nu s-a prezentat niciun executant pentru efectuarea lucrărilor respective. În primăvara acestui an vom începe lucrările în vederea realizării trotuarelor.\nSz.A.: – Aţi promis, cu doi ani în urmă, amplasarea unor indicatoare cu denumirea localităţilor, pe care vor figura şi porţi secuieşti. Nu le-am văzut încă…\nR.I.: – E adevărat. De doi ani tot le pregătim, însă nu le-am finalizat încă. Firma executantă a făcut amânări peste amânări, dar a apărut o firmă concurentă, un motiv pentru care firma respectivă va finaliza până la sfârşitul lunii mai, toate cele 13 indicatoare. Totodată, la Ozun vom amplasa cea mai mare poartă secuiască din lume.\nSz.A.: – Alte proiecte?\nR.I.: – La primăvară, vor fi reabilitate toate străzile, vor fi repavate autostrăzile, se vor asfalta şi străzi noi. La Ozun, vor fi construite trotuare noi. Deja am şi solicitat întocmirea studiului de fezabilitate. Noi am fost primii care am depus la Ministerul Mediului proiectul pentru realizarea parcului de agrement. Am câştigat proiectul de concurs şi ni s-au alocat 500.000 de lei. Inaugurarea parcului este preconizată pentru luna octombrie. La Lisnău vor demara lucrările de reabilitare interioară a fostului sediu al primăriei, iar la Sântionlunca va fi reabilitat dispensarul medical. Există un proiect şi pentru asfaltarea drumului de la Lisnău, respectiv al celui de la Lisnău Vale. Vor continua lucrările de reabilitare a drumului de la Măgheruş. Un alt proiect vizează construirea unei capele mortuare. Totodată, am luat legătura cu o firmă din Braşov, care va realiza proiectul pentru introducerea gazului. Sper ca în 2009 să demareze lucrările în vederea realizării acestui obiectiv.\nHaromszek, nr.5277 – 16.01.2008\nTitlul: Ce fel de Pământ Secuiesc dorim?\nSemnează: Antal Arpad -parlamentar din Sfântu Gheorghe / Tamas Sandor -parlamentar din Târgu Secuiesc În sfârşit! – am putea spune citind scrierea lui Csutak Istvan (Pământul Secuiesc-Pământ al scaunelor?). În sfârşit a spus cineva că “împăratul este gol”. Că “nu există o imagine unitară de viitor în legătură cu Pământul Secuiesc, nu există idei convergente de dezvoltare sau plan de acţiune armonizat”. Studiul aduce în discuţie în primul rând probleme de bază, fiind astfel un extraordinar punct de pornire pentru o polemică. Rămâne însă dator atunci când vine vorba şi de răspunsuri la aceste probleme.\nAutorul are câteva afirmaţii cu care nu putem fi de acord. Nu putem fi de acord în primul rând cu “gogoriţa tribalo-scăunală” de care pomeneşte el, cu afirmaţia că toate problemele Pământului Secuiesc îşi au rădăcinile în politică şi în organizarea de tip scăunal a vieţii publice. Structura scăunală de pe Pământul Secuiesc nu este un produs al ultimilor 18 ani.\nAceastă structură trebuie privită, pe de-o parte, într-un context istoric, iar pe de alta, întrunul economic. Structura aşezărilor şi economia de pe Pământul Secuiesc au fost create în decursul secolelor trecute. De aici provine importanţa microregiunilor în structura regională. În acelaşi timp, aceasta poate fi şi o explicaţie a relativei izolări a scaunelor istorice.\nÎn cursul anului trecut am organizat mai multe manifestări pe tema “Ce fel de Pământ Secuiesc dorim?”, care s-au dovedit a fi o bună ocazie pentru cunoaşterea ideilor unor oameni proveniţi din diferite medii sociale. Aceştia au vorbit în primul rând despre probleme economice de zi cu zi însă am fost curioşi să aflăm şi ce anume îi preocupă pe locuitorii de pe Pământul Secuiesc în domeniul politicii. La începutul anului am trecut în revistă probleme în domeniu cu ajutorul întreprinzătorilor din domeniul turismului rural din Oituz; în aprilie am discutat împreună cu lideri ai autoguvernării judeţene şi cu întreprinzători pe tema descentralizării; în mai ne-am întâlnit la Olteni cu reprezentanţi ai organizaţiilor civile care activează în domeniul protecţiei mediului, iar la Bodoc am discutat cu reprezentanţi ai autoguvernărilor paşii care trebuie întreprinşi pentru protejarea mediului, cea mai mare dintre valorile Pământului Secuiesc; la invitaţia cercului agricultorilor din Lemnia de Jos, am încercat în luna iunie să găsim soluţii la problemele agricultorilor; în septembrie am dezbătut la Sugaş-Băi probleme de ordin economic, împreună cu întreprinzători şi cu specialişti în domeniul financiar din Trei Scaune; în octombrie am organizat întâlniri de specialitate cu proprietari de păduri şi şefi de ocoale silvice private din Trei Scaune şi Scaunul Ciuc; în noiembrie am discutat cu pensionari din Sfântu Gheorghe şi Târgu Secuiesc; în decembrie am discutat la Baraolt probleme ale composesoratelor din Bazinul Baraolt.\nPrin cele enumerate mai sus am dori, înainte de toate, să dezminţim teoria lui Csutak Istvan referitoare la izolarea scaunelor. Iată însă că este posibil ca prin intermediul unui program comun, doi politicieni proveniţi din regiuni diferite să se poată alia, pentru că problemele sunt comune. Considerăm că nici soluţiile la acestea nu sunt unice. Făcând abstracţie de premisele regionale şi de specificul microregiunilor, problemele sunt comune, şi nu numai în Trei Scaune de Jos şi de Sus, ci şi în scaunele Ciuc, Odorhei, Gheorgheni sau chiar Mureş.\nCu ocazia diferitelor discuţii purtate pe marginea problemelor specifice fiecărui domeniu, a ieşit de fiecare dată la iveală problema de bază: autonomia teritorială a Pământului Secuiesc. Aceasta este o problemă obsedantă a întregii Transilvanii, după 1848, şi nu numai a ultimilor 18 ani sau a Pământului Secuiesc.\nStatul român nu este capabil de mai mult de atât. Şi de altfel, dincolo de crearea cadrului legal, nici să nu aibă vreun rol în organizarea societăţii. Considerăm că obiectivul nostru comun, Pământul Secuiesc pe cale să se maturizeze în noi, trebuie înfăptuit în cadrul autoguvernărilor. Însă nu fiecare separat ci, contrar practicii de până acum, împreună. Trebuie conştientizat faptul că problemele pământului nostru natal trebuie rezolvate aici, pe Pământul Secuiesc, şi nu la Bucureşti, la Budapesta sau Bruxelles.\nPentru aceasta însă este nevoie de o schimbare a opticii.\nIdentitatea regională proprie, spiritualitatea proprie constituie o condiţie a creării conceptului de regiune. Aşa cum Kos Karoly şi adepţii săi au spus la 1921 că Transilvania este a transilvănenilor, tot aşa şi noi trebuie să formulăm clar că Pământul Secuiesc este al celor care trăiesc pe Pământul Secuiesc. Aceasta nu este în primul rând o problemă politică. Ideea poate fi definitorie doar dacă este însuşită de fiecare segment al societăţii.\nTrebuie evidenţiate rezultatele Pământului Secuiesc. Să ne imaginăm ce efect însemnat are asupra edificării comunităţii şi a identităţii intonarea în comun a imnului secuiesc înaintea începerii partidelor de hochei de la Ciuc şi, mai nou, a meciurilor de baschet de la Sfântu Gheorghe.\nPaleta politică multicoloră care se conturează pe Pământul Secuiesc atrage după sine necesitatea înfiinţării unui organism politic dincolo de organizaţii şi partide. Componenţa acestuia: parlamentarii şi senatorii maghiari aleşi în cele trei judeţe, liderii autoguvernărilor judeţene, primarii oraşelor. Sarcina acestui organism este elaborarea planului de acţiune politică unitară a regiunii, diviziunea eficientă şi logică a muncii.\nDacă Trei Scaune de Jos şi de Sus pot colabora în baza unui program bine definit, credem că şi o acţiune unitară pe Pământul Secuiesc are şanse.\nÎn ultimii 5-10 ani, 500.000 ha pădure şi tot atâtea hectare de teren agricol de pe Pământul Secuiesc au ajuns proprietăţi particulare. Valoarea pe piaţă a acestora este de miliarde de lei însă simţim oare forţa acestora, cunoaştem oare efectul lor economic? Considerăm că nu. Pentru că generaţii întregi au crescut în iresponsabilitatea “proprietăţii comune”, într-un regim în care era al lor doar ceea ce luau din proprietatea comună şi duceau acasă.\nConform unor evaluări, majoritatea locuitorilor din unele aşezări consideră că imobilele în care funcţionează şcolile locale sunt proprietate de stat. Greşit. Scolile reprezintă proprietatea autoguvernărilor locale sau a bisericilor noastre. Iar autoguvernarea locală este o formă organizată a locuitorilor respectivelor aşezări.\nEste nevoie de o nouă optică, bazată pe spiritul antreprenorial şi nu pe sprijinul social.\nConform unui sondaj de ordin sociologic, 85% din locuitorii de pe Pământul Secuiesc beneficiază de o formă sau alta de ajutor social. Dacă la prima vedere pare incredibil, vă oferim un exemplu. Ajunge să pomenim de subvenţiile la încălzire. Sau programul cornul şi laptele.\nTrebuie aşadar sprijinit spiritul antreprenorial. Este nevoie de mult mai mulţi oameni care şi vor să facă ceva pentru ca mâine să trăiască mai bine ca azi. Alături de ei şi împreună cu ei ne putem dezvolta şi noi mult mai repede ca şi comunitate.\nDin câte am observat, tot mai mulţi tineri se restabilesc în Transilvania, pe Pământul Secuiesc. Avem convingerea că dacă autoguvernările locale le-ar asigura măcar o locuinţă tinerilor specialişti, absolvenţi de facultăţi, aceştia ar reveni într-un număr din ce în ce mai mare acasă.\nProblema Pământului Secuiesc unitar este în primul rând o problemă de colaborare şi organizare. “Puterea locală” – care se apreciază din ce în ce mai mult – se află în mâinile autoguvernărilor locale şi judeţene. Nu trebuie să aşteptăm după o decizie a justiţiei române pentru ca membrii consiliilor celor două judeţe să se întrunească din când în când în şedinţă la graniţa de judeţ sau, pe rând, în municipiile reşedinţă de judeţ, pentru a dezbate tematici comune (programe de consolidare a identităţii, mediu, infrastructură, etc.). Nu este nevoie de o asociaţie pentru ca primarii oraşelor din cele două judeţe să se întâlnească şi să discute probleme comune. Considerăm tragicomic faptul că din când în când unii se ceartă dezbătând care oraş să fie considerat capitala Pământului Secuiesc. Pentru noi, important este să existe un Pământ Secuiesc autonom puternic, cu centre capabile să colaboreze şi să se completeze reciproc.\nMulţi sunt de părere ca “mai întâi să fim bogaţi, după care poate veni şi autonomia teritorială”. După părerea noastră, nu este permisă confruntarea aspectelor economice, culturale şi sociale cu autonomia teritorială.\nÎnainte de toate trebuie înfiinţat un “atelier creator, care să cerceteze”. Iar pentru asta nu trebuie să aşteptăm sprijinul guvernului ungar ci doar să aruncăm o privire asupra instituţiilor existente. Amintim doar câteva: Muzeul Naţional Secuiesc, echipa de cercetare de la KAM, revista “Szekelyfold”.\nProblema nu este că în cele cinci oraşe secuieşti se desfăşoară cinci tipuri de pregătire universitară ci că între aceste “centre universitare” nu există comunicare. Problema nu este că pe Pământul Secuiesc există o multitudine de mijloace media scrisă şi electorică – mijloace care uneori concurează ele între ele – ci că până în 2006, de exemplu, 86% din mijloacele media din Trei Scaune erau dirijate de proprietari români din afara judeţului.\nPe Pământul Secuiesc, turismul pare una din cele mai promiţătoare ramuri. Imaginea Noului Pământ Secuiesc pare mult mai aproape decât ne-am gândi de Elveţia, care dispune de înzestrări naturale şi culturale asemănătare. Elveţia poate fi transpusă în realitate şi la noi.\nElveţia noastră se numeşte Pământ Secuiesc.\nNoul Pământ Secuiesc se află în faţa unor mari provocări. Să ne încurajeze faptul că munca susţinută şi colaborarea vor aduce rezultatele scontate. Imaginea unui Pământ Secuiesc în care muncii bine făcute i se cuvine o remunerare echitabilă, este o imagine viabilă. Este de datoria noastră să acţionăm în acest sens. În felul acesta vom ajunge mai aproape de autonomie, indiferent ce gândeşte Bucureştiul în această problemă.\nAceasta este propunerea noastră.\nHaromszek, nr.5277 – 16.01.2008\nTitlul: Asociaţia Uniune Pentru Pământul Secuiesc / Înregistrarea a fost amânată din nou\nSemnează: Farkas Reka Tribunalul Judeţean Covasna a amânat din nou înregistrarea Asociaţiei Uniune pentru Pământul Secuiesc, judecătorul admiţând cererea procurorului de suspendare a înfăţişării până în momentul în care contenciosul administrativ se va pronunţa în legătură cu legalitatea hotărârilor autoguvernărilor care se afiliază la asociaţii.\nDe data aceasta procurorul a încercat să obţină amânarea prin tertipuri juridice. A invocat faptul că în momentul încercărilor de înregistrare a asociaţiei, în luna iunie, prefectura a trimis o adresă prin care semnala că potrivit evidenţelor sale niciuna din hotărârile adoptate de cele 16 autoguvernări afiliate nu a fost atacată în contencios administrativ. Ulterior a reieşit însă că decizia consiliului din Turia a fost totuşi considerată ilegală, lucru confirmat şi de contenciosul administrativ. Potrivit argumentaţiei procurorului, hotărârile autoguvernărilor din Sfântu Gheorghe, Târgu Secuiesc şi Bodoc care intenţionează să se afilieze la asociaţie sunt la fel ca şi cea a consiliului din Turia; asemănător este şi răspunsul comunicat în noiembrie de prefectură, ca urmare trebuie analizat conţinutul de adevăr al acestuia. Din acest motiv a cerut tribunalului să pronunţe sentinţa doar după ce contenciosului administrativ va analiza hotărârile şi va decide cu privire la legalitatea acestora. Judecătorul care se ocupă de acest caz i-a cerut procurorului să-şi argumenteze în scris motivaţia şi la fel va trebui să argumenteze şi avocatul Asociaţiei Uniune pentru Pământul Secuiesc, până la data de 5 februarie. La începutul înfăţişării, judecătorul a respins, mulţumită intervenţiei eficiente a procurorului, cererea formulată de avocat în luna decembrie, când susţinuse respingerea apelului pe motiv că în documentele întocmite de procuratură nu figura denumirea completă a asociaţiei ci doar cea în limba română.\nTribunalul din Sfântu Gheorghe aprobase în 25 iulie înregistrarea Asociaţiei Uniune pentru Pământul Secuiesc însă procuratura a făcut apel. Înfăţişările au fost reluate în octombrie însă până acum nu au fost prezentate argumente solide, înfăţişările fiind amânate de fiecare dată din motive formale sau din cauza cererilor depuse de procuratură. A mai existat o încercare de înregistrare a asociaţiei, în cadrul şedinţei de constituire din decembrie 2006 afiliindu-se 96 de autoguvernări din judeţele Covasna şi Harghita însă a reieşit că nu au făcut-o în mod corespunzător, astfel că în ianuarie 56 de autoguvernări au reînfiinţat asociaţia. Au demarat procedura de înregistrare la tribunal însă după mai multe amânări, avocatul a retras cererea în iunie. Ulterior au reînfiinţat pentru a treia oară asociaţia însă atunci nu s-au afiliat decât patru aşezări din judeţul Harghita şi patru din judeţul Covasna.\nDecizia privind înfiinţarea Asociaţiei Uniune pentru Pământul Secuiesc a fost luată în septembrie 2006, de primarii judeţelor Mureş, Harghita şi Covasna, în cadrul unei şedinţe întrunite de UDMR la Miercurea Ciuc. Printre obiectivele noii asociaţii figurau solidarizarea judeţelor de pe Pământul Secuiesc, elaborarea strategiilor comune de dezvoltare. Mulţi lideri UDMR au apreciat asociaţia drept un pas uriaş pe calea dobândirii autonomiei teritoriale.\nHaromszek, nr.5278 – 17.01.2008\nRubrica: De azi pe mâine\nTitlul: Pământul Secuiesc: mijloc sau ţintă?\nSemnează: Farkas Reka Au trecut doar zece zile de la publicarea articolului lui Csutak Istvan despre viitorul, şansele şi posibilităţile Pământului Secuiesc şi deja au văzut lumina zilei o serie de aprecieri pe marginea acestuia. Există însă unii care tac adânc: liderii judeţelor, oraşelor de pe Pământul Secuiesc, cei mai în măsură să fi făcut, să facă ceva pentru viabilitatea colaborării, cei în a căror responsabilitate ar fi intrat elaborarea strategiei comune şi cărora Csutak le reproşează şi el, alături de alţii, că nu relaţionează ca nişte parteneri ci ca nişte adversari.\nToate semnele arată că liderii judeţeni, ai autoguvernărilor locale privesc abordarea tematicii Pământului Secuiesc ca pe o acţiune de rezervă. Asociaţia, considerată oricum o cauză pierdută şi etichetată drept inutilă în ochii tuturor, nu poate fi înregistrată, în schimb se fac declaraţii, justiţia română este admonestată . Numărul hotarelor Pământului Secuiesc a crescut deja la opt, preşedintele consiliului judeţean doreşte să achiziţoneze terenuri pe care să amplaseze panouri însă tot nu este dispus să trateze cu omologii săi din Harghita şi Mureş pentru ca panourile să poată fi amplasate în mod unitar, pe marginea tuturor drumurilor care duc pe Pământul Secuiesc. Dacă nici în cazul unei astfel de acţiuni cu caracter simbolic nu se poate ajunge la un acord, cum să ne aşteptăm să fie întreprinse măsuri în probleme esenţiale?\nVin alegerile iar majoritatea liderilor autoguvernărilor – şi de la noi dar şi din judeţele vecine – ar dori să-şi păstreze fotoliile. Ştiu să povestească extrem de frumos despre planurile, proiectele lor în curs de realizare, pe care doar ei le pot finaliza. Răsunătoare sunt şi ideile lor despre viitorul Pământului Secuiesc, în schimb nimeni nu este responsabil (sau dacă da, altcineva) pentru ceea ce nu au realizat sau au fost incapabili să realizeze. Marele merit al polemicii generate de Csutak este că a direcţionat atenţia asupra acestui fapt şi asupra lucrurilor care necesită schimbări urgente – dacă nu vrem să pierdem ultimul tren.\nSe apropie campania, din care nu va lipsi abordarea tematicii Pământului Secuiesc. Ar fi bine să privim în spatele declaraţiilor şi să vedem pentru cine va fi Pământul Secuiesc mijloc şi pentru cine ţintă.\nPublicaţia săptămânală: Szekely hirmondo, nr.2 – 18-24.01.2008\nRubrica: Actualitate\nTitlul: Serviciul secret supraveghează publicaţia “Tortenelmi Magazin” / In felul acesta sunt speriaţi difuzorii? Serviciul secret din România a considerat suspectă publicaţia “Tortenelmi Magazin”, deoarece coletele expediate au sosit la destinaţie desfăcute şi ştampilate. Kadar Gyula, redactorul-şef al publicaţiei lunare redactate la Sfântu Gheorghe, ne-a informat în legătură cu cazul (cazurile).\n-În două cazuri, coletele trimise la Carei şi la Cluj au ajuns la destinatari rupte într-un mod grosolan şi ştampilate cu ştampila serviciului de securitate antitero. Mai exact, controlul a fost efectuat de serviciul de securitate G4S. Consider că scopul nu poate fi decât intimidarea difuzorilor. Dat fiind faptul nimeni nu mai văzuse o astfel de ştampilă altundeva decât pe coletele cu această revistă, se poate presupune pe bună dreptate că este vorba de o intenţie de hărţuire.\nKadar crede că publicaţia “Tortenelmi Magazin”, respectiv articolele scrise de el şi publicate în ziarul nostru, în “Magyarok Lapja”, în “Haromszek” şi în alte reviste, au generat antipatia anumitor elemente.\n– Numai cine a trăit în regimul trecut ştie cât de mult s-au temut majoritatea oamenilor. Această teamă acţionează în subconştient. Este posibil ca la văzul unei astfel de ştampile, persoana care difuzează revista să nu mai facă această muncă, dat fiind faptul că majoritatea difuzorilor noştri sunt voluntari. O altă presupunere a mea este că avertismentul mi se adresează (şi) mie: să am grijă ce scriu, ce fac, deoarece sunt cu ochii pe mine. Publicaţia – care, în primul rând, are un caracter de tineret, cultural şi istoric – pune accentul pe rostirea adevărurilor istorice. În decursul a aproape patru decenii de publicist, este clar că am slujit cultivarea conştiinţei naţionale care are ca obiectiv fundamental vestirea legitimităţii autonomiei teritoriale a Pământului Secuiesc – iar asta i-ar putea durea pe unii.\nPublicaţia săptămânală: Szekely hirmondo, nr.2 – 18-24.01.2008\nTitlul: Campanie publicitară în limba maghiară\nSemnează: Gazda Zoltan Poate mai ţineţi minte cu câtă antipatie şi revoltă au întâmpinat unii cetăţeni de naţionalitate română inscripţiile în limba maghiară, la începtul anilor ‘90. Mâzgăleau pe indicatoare denumirile în limba maghiară ale localităţilor, spărgeau vitrinele magazinelor cu nume maghiar. De atunci, situaţia a suferit o oarecare schimbare. Privirile s-au obişnuit, la fel şi sufletele animate exagerat de sentimente naţionale. Si a demarat şi campania publicitară în limba maghiară.\nAzi, pliantele în limba maghiară sau cele bilingve sunt ceva firesc. Şi operatorii de telefonie folosesc cu plăcere limba maghiară. Şi băncile îşi lansează ofertele în limba noastră maternă iar furnizorul de energie electrică îşi aminteşte şi el să le ureze clienţilor “sărbători fericite” în limba maghiară.\nCa urmare, situaţia se normalizează pentru că piaţa este mai importantă ca orice. Păcat că nu s-a încetăţenit şi angajarea, în magazine, a unor persoane care vorbesc ambele limbi. La fel de discutabil este şi motivul pentru care denumirea produselor nu este inscripţionată şi în limba maghiară, mai ales în cazul celor de provenienţă ungară.\nPublicaţia săptămânală: Szekely hirmondo, nr.2 – 18-24.01.2008\nRubrica: Actualitate\nTitlul: Pământul Secuiesc\nSemnează: Willmann Walter Csutak Istvan ridică nişte probleme acute în scrierea sa polemică, intitulată “Pământul Secuiesc – Pământ al scaunelor?” Deşi nu putem fi de acord cu numeroase din afirmaţiile autorului, materialul îşi va atinge scopul.\nAş începe cu resemnarea ostentativă a semnatarului în privinţa febrei înfiinţării unor teatre, el lansând ideea că Pământul Secuiesc ar fi poate mic pentru atâtea teatre. Ce nu-mi place este că semnatarul se rezumă la a le prezenta ca pe un mijloc al luptei dintre scaune.\nCeea ce nu a formulat destul de tare este imaginea de viitor a Pământului Secuiesc, imagine care s-a format/este în curs de formare în tinerii noştri şi de care, până acum, nimeni nu a fost cu adevărat interesat, mai puţin politica din a cărei sferă de activitate cu caracter sezonier face parte îngrijorarea faţă de tineri, apărarea şcolilor străvechi şi a bisericilor, însă care nu face mai nimic pentru a avea un învăţământ eficient.\nCsutak enumeră sarcinile dar nu insistă asupra motivelor. Adică de ce nu se implică elita de pe Pământul Secuiesc cel puţin în edificarea minimă de care ar avea nevoie existenţa autonomă. Pentru aceasta este bună această scriere polemică, deoarece, analizându-i câteva pasaje, ne aducem aminte de foarte multe lucruri.\nHaromszek, nr.5279 – 18.01.2008\nRubrica: Ştiri externe\nTitlul: Să se acorde atenţie situaţiei ceangăilor\nSemnează: MTI/MTI/Szekeres Attila În cadrul şedinţei de ieri, de la Strasbourg, a Intergroup, europarlamentarul Tokes Laszlo a atras atenţia asupra situaţiei ceangăilor din Moldova, care se aseamănă cu cea a românilor din Valea Timocului şi a macedonenilor din Grecia şi Bulgaria. În opinia sa, problema acestor comunităţi trebuie tratată în interdependenţă deoarece avem de-a face cu negarea existenţei lor. Tokes s-a referit şi la relaţia bisericii cu aceste comunităţi, amintind ca exemplu atitudinea negativă a bisericii catolice româneşti din Moldova. Tokes a propus ca echipa de lucru să se ocupe separat, într-un cadru lărgit, de practica antiminoritară care poate fi sesizată în ţările balcanice. La sfârşitul şedinţei, preşedintele Intergroup a declarat că echipa de lucru va fixa în curând pe ordinea de zi cazul ceangăilor din Moldova.\nPublicaţia bilunară: Europai-Ido, nr.2 – ianuarie 2008\nTitlul: Mărturisirile unui descălecător nemuritor\nSemnează: Csiki Sandor Bazinul Carpatic, Ţara Transilvaniei, mijlocul mileniului al II-lea după naşterea lui Hristos.\n“Eu sunt vlah şi sunt la şcoală. În zadar comentează unii în legătură cu vlahii. Deja este prea târziu. În prezent nu mai vrem să fim nici măcar maghiari. Au fost momente când am vrut să fim maghiari, însă acum vrem să fim vlahi aici, în propria noastră ţară.\nDupă cum se vede, noi ne dezvoltăm mult mai repede decât maghiarii. În scurt timp ne vom crea propria noastră intelectualitate şi vom vorbi propria noastră limbă, în această mică ţară. Suntem din ce în ce mai mulţi şi vom fi din ce în ce mai mulţi. Pe termen lung, noi vom fi cei care vom câştiga competiţia.\nÎn câteva decenii noi vom forma majoritatea. Nu este o ameninţare, ci o constatare. La început vom convieţui: vlahii cu maghiarii. Vom obţine oficializarea limbii vlahilor.\nEste clar ce se va întâmpla. Încet dar sigur, ţara ne va aparţine nouă, vlahilor. Vom avea noi grijă de minoritatea maghiară. Îi vom da de lucru în propria noastră ţară. Europa şi întreaga lume vor înfăptui condiţiile ca aceste lucruri să se întâmple.\nÎn decursul istoriei au dispărut atâtea popoare încât nimeni nu va plânge nici după maghiarii secui.\nBazinul Carpatic, Ungaria, începutul mileniului al III-lea după naşterea lui Hristos.\n“Eu sunt rrom. Sunt la facultate. În zadar se revoltă unii în privinţa rromilor. Este deja prea târziu. În prezent nici nu mai vrem să fim maghiari. Au existat perioade când am vrut să fim maghiari. În prezent vrem să fim rromi, aici, în propria noastră ţară.\nDupă cum se vede, ne dezvoltăm mult mai repede ca maghiarii. În curând ne vom creea propria noastră intelectualitate şi vom vorbi propria noastră limbă. Pe termen lung, noi vom câştiga competiţia.\nPeste câteva decenii noi vom forma majoritatea. Nu este un avertisment, ci o constatare. La început vom convieţui: rromii cu maghiarii. Vom obţine oficializarea limbii rromilor.\nEste clar ce se va întâmpla. Încet şi sigur, ţara ne va aparţine nouă, rromilor. Vom avea noi grijă de minoritatea maghiară. Îi vom da de lucru în propria noastră ţară. Europa şi lumea vor înfăptui condiţiile ca aceste lucru să se întâmple.\nÎn decursul istoriei au dispărut atâtea popoare încât nimeni nu va plânge nici după maghiarii din Panonia..\nBazinul Carpatic, zona Panoniei, mijlocul mileniului al III-lea după naşterea lui Hristos.\n“Eu sunt altfel. Sunt student la Sorbona. În prezent nu mai vrem să fim maghiari. Au fost perioade când am vrut să fim maghiari, însă acum vrem să fim altfel în propria noastră patrie.\nDupă cum se vede, ne dezvoltăm mult mai repede ca maghiarii. În scurt timp ne vom creea propria noastră intelectualitate şi vom vorbi propria noastră limbă, în această mică ţară.\nPeste câteva decenii noi vom forma majoritatea. Nu este o avertizare, ci o constatare. La început vom convieţui: alţii cu maghiarii. Vom obţine ca şi o altă limbă să fie acceptată ca limbă oficială.\nEste clar ce se va întâmpla. Încet şi sigur, ţara ne va aparţine. Noi vom avea grijă de minoritatea maghiară. Îi vom da de lucru în propria noastră ţară. Nimeni nu va plânge după maghiarii adevăraţi. La fel cum nici rromii nu au plâns odinioară după maghiarii din zonele limitrofe.\nPublicaţia bilunară: Europai-Ido, nr.2 – ianuarie 2008\nTitlul: Statuile păcătoase ale maghiarilor\nSemnează: Csiki Sandor Statuia fostului premier maghiar Bethlen Istvan a fost furată din grădina bisericii din localitatea Gorneşti, judeţul Harghita. Bustul lui Bethlen a fost inaugurat în 2006, în satul natal al premierului.\nDespre această veste supărătoare ne-a informat, prin e-mail, un prieten de-al nostru, originar din Transilvania, stabilit în Ungaria.\nUn exemplu al vieţii zbuciumate a numeroaselor statui ale maghiarilor din Ţara Transilvaniei este bustul de bronz al lui Bocskai Istvan, amplasat acum în centrul orăşelului meu. Acest simbol maiestuos al maghiarilor a stat mai mult ascuns decât pe locul care i se cuvine.\nBustul a fost ridicat în memoria acelui principe maghiar al Transilvaniei, în timpul domniei căruia Ţara Transilvaniei a trăit o epocă prosperă. Bocskai a fost proclamat principe în această localitate, de secuii care, pe vremea respectivă, erau apreciaţi drept naţiune.\nDupă instaurarea primului regim românesc, tatăl nostru Bocskai a fost transportat până la Cluj, însă n-a ajuns în cuptorul de topit. Ca urmare, după adoptarea Deciziei de la Viena, bustul principelui transilvănean a fost reamplasat pe locul său. Dar nu pentru mult timp, deoarece, pe la începutul noului regim român, a fost ascuns sub o strană.\nAcest bust a avut o soartă mult mai fericită decât monumentala statuie a lui Arpad, care a fost văzută ultima oară pe Tâmpa Braşovului de maghiarii care au trăit în timpul primei invazii româneşti şi au crezut în reînvierea ulterioară a maghiarilor. Aceştia au sperat că vor reînvia măcar statuile noastre.\nUnele statui au fost condamnate de invidie, de sentimentul de inferioritate şi de străvechea xenofobie primitivă, izvorâtă din interior, să stea închise între patru pereţi. Noi considerăm de neconceput ca progresul unei naţiuni să se facă prin adoptarea unor măsuri care urmăresc îndepărtarea, respectiv interzicerea simbolurilor unei alte naţiuni.\nNu este acceptată nici statuia lui Wass Albert, care ar trebui să existe în regiunea natală a acestuia, acolo unde şi-a desfăşurat activitatea, unde şi-a scris romanul “Vrăjitoarea din Funtunell” în care vorbea cu gratitudine despre poporul nostru, cu o gratitudine care nu poate suporta realitatea, chiar dacă aceasta îi transmite anumite mesaje prin intermediul statuilor.\nCum îmi aduc aminte de Bocskai Istvan, trebuie să remarc şi faptul că el a fost cel care a realizat lucruri măreţe într-o ţară ciuntuită a maghiarilor.\nOare cât timp va sta statuia lui pe locul cuvenit?\nCând va fi ea dărâmată, furată sau închisă între patru pereţi în urma presiunii invidioase asupra noastră?\nPublicaţia bilunară: Europai-Ido, nr.2 – ianuarie 2008\nTitlul: Cinism de tip UDMR: Csutak Istvan: Pământul scaunelor – Pământul Secuiesc? Părerea pe scurt a redacţiei Europai Ido – la amploarea pe care o merită astfel de capodopere jurnalistice:\nArticolul lui Csutak Istvan de pe portalul Erdely Ma a fost realizat probabil la comandă – UDMR încercând să găsească căi de scăpare, astfel încât să paseze din nou responsabilitatea poporului secui!\nDin articolul lui Csutak Istvan izvorăşte dispreţul faţă de tot ceea ce este “secui”!\nPericolele amintite de el, care pândesc Pământul Secuiesc, sunt într-adevăr reale, doar că motivul acestora trebuie căutat în altă parte:\n– înainte de toate, în conduita UDMR, deoarece fiecare organ decisiv – inclusiv elita a funcţionat şi funcţionează sub conducerea UDMR pe întreg Pământul Secuiesc!\nProbabil cele mai importante scopuri ale articolului sunt:\nDistrugerea conştiinţei secuieşti care a mai rămas. Aruncarea păcatelor comise în 17 ani de UDMR asupra elitei spirituale de pe Pământul Secuiesc şi asupra tradiţiilor administrative secuieşti, asupra poporului secui.  Toate acestea le spune un “specialist” – apropiat UDMR – ca pe o “părere din afară”.\nDin articol se poate observa clar că:\nactuala conducere politică (UDMR) (din care face parte şi el) este incapabilă să găsească o soluţie, şi nici nu o caută  Ajunge, în schimb, până la punctul în care afirmă că este nevoie de o strategie unitară pentru Pământul Secuiesc, dar nu vede că aceasta este imposibil să fie înfiinţată, chiar şi teoretic, cu actuala elită, cu actuala organizare administrativă (deci în lipsa mijloacelor).\nAcest cadru se poate realiza numai în baza autodeterminării secuieşti, prin înfiinţarea Pământului Secuiesc autonom.\nDoar că acest lucru nu îi interesează doar pe români ci şi pe acele cercuri reprezentate de UDMR, la noi, şi de Gyurcsany şi ai lui, în Ungaria.\nHaromszek, nr.5282 – 22.01.2008\nRubrica: De azi pe mâine\nTitlul: De Ziua Culturii Maghiare\nSemnează: Magyari Lajos Cu ocazia aniversării naşterii Imnului, sărbătorim în fiecare an Ziua Culturii Maghiare. “Doamne, binecuvântează-l pe maghiar” – intonăm cu sufletele deschise şi sperăm cu adevărat la ajutorul Domnului. Ruga noastră este întemeiată pentru că dacă lumea are un popor cu destin tragic şi nefericit, acela suntem noi. De sute de ani nu ne reuşeşte nimic, luptele noastre pentru libertate au eşuat, au sângerat rând pe rând, am fost pustiiţi şi mutilaţi de netrebnici şi iată-ne ajunşi în regiunea celei mai mari letargii, autorenunţări maghiare. O ţară liberă, o naţiune liberă într-o aşa-zis liberă şi unită Europă. Într-o astfel de situaţie nu am fost nici măcar atunci când ne-au călcat turcii şi tătarii, când lobonţii ne-au supt sângele iar naţiuni păgâne ne-au prădat ţara. De data aceasta, pericolul vine atât din exterior cât şi din interior, pentru că în ţara-mamă aşa-zis “democratică”, bastarzii care acţionează împotriva naţiunii au luat frâiele în mână.\n“Doamne, binecuvântează-l pe maghiar” – poate că nu pot rosti, intona din inimă aceste vorbe decât aceia care au fost nimiciţi, rupţi de patria lor.\nAniversarea naşterii Imnului a fost transformată în Zi a Culturii Maghiare. Corect. Cine împarte însă acum, în numele naţiunii, însemne de merit? Un agramat, un ministru al culturii autoproclamat, care distruge sistematic templele culturii maghiare, şcolile, teatrele, instituţiile culturale. Pentru că acestei societăţi alungate din Asia nu-i trebuie nimic, veneticilor li se poate vinde orice, ţară, cultură, absolut totul.\nCu toate acestea, noi ştim să sărbătorim cu demnitate Ziua Culturii Maghiare pentru că încă mai credem – şi vom crede veşnic! – că odată şi odată, rugăciunea -”Doamne, binecuvântează-l pe maghiar”- se va împlini!\nHaromszek, nr.5283 – 23.01.2008\nTitlul: “Pământul Celor două judeţe Unite”?\nSemnează: Magyari Lajos Zilele trecute am citit cu atenţie scrierea lui Csutak Istvan legată de caracterul depăşit şi păgubos al viziunii “scăunalo-tribale” şi am fost de acord cu anumite constatări. Am fost însă mai degrabă indignat când am citit că cele două judeţe locuite în majoritate de secui au fost create forţat şi “artificial” în anul 1968. Dacă memoria nu mă înşeală, aceasta era singura soluţie viabilă. Este adevărat că au existat disensiuni între Odorheiu Secuiesc şi Ciuc, este adevărat că denumirea de judeţ Covasna i-a fost atribuită zonei Trei Scaune fără ca aceasta să ceară acest lucru dar totuşi s-au creat două judeţe secuieşti compacte, cu toate avantajele şi dezavantajele posibile. Acestea ar putea fi enumerate. Pe latura pozitivă se situează dezvoltarea regiunilor şi a oraşelor, iar pe cealaltă latură, aspiraţiile privind asimilarea şi instigarea. Un lucru nu poate fi negat şi anume că s-au creat două sisteme instituţionale judeţene cu caracter maghiar şi deşi în decursul anilor acestea “au primit lovituri” sub semnul marii îngâmfări a statului naţional, au reuşit totuşi să îndeplinească cât de cât o mare parte a menirii lor. S-ar putea vorbi desigur despre compromisurile şi sacrificiile făcute în acest sens.\nÎn timp ce citeam scrierea lui Csutak Istvan, mi-a venit o idee: această lucrare poate fi începutul unui proiect de mare amploare, ţinând cont de faptul că autorul nu prea vorbeşte despre faptul că una din marile gafe ale perioadei de după ‘89 a fost de exemplu “scăunizarea” UDMR. Mai degrabă el aminteşte că ideea aşa-numitei existenţe “contraproductive” anacronistice a scaunelor s-a născut încă perioada dualistă, în locul acestora find create judeţe. Este adevărat că tot pe acele teritorii, scaunele (mai mult decât atât, unităţile geografice mai mici!) au fost redenumite raioane.\nRaduly Robert, primarul localităţii Miercurea Ciuc, a declarat că judeţele Harghita şi Covasna trebuie unificate cât mai repede şi astfel ar putea fi înfăptuit sistemul de condiţii teritorial-administrative al autonomiei Pământului Secuiesc. Este vorba despre referendum – afirmă el – iar judeţelor unificate li s-ar alătura mai târziu regiuni cu caracter maghiar şi autoguvernări din judeţul Mureş. Această idee ne pune puţin pe gânduri ţinând cont de faptul că nu prea observ forţa productivă a autoguvernării judeţene unitare şi nu prea cred nici faptul că într-o ţară în care nu poate fi înfiinţată o asociaţie microregională, cele două judeţe ar putea fi unificate, pur şi simplu, prin intermediul unui referendum. Probabil că judeţul ar primi denumirea de Harkov deoarece panoul “judeţul Pământul Secuiesc” ar fi de urgenţă înlăturat de poliţie şi de cei care se ocupă de drumuri. Ar putea fi eventual “Pământul Celor două judeţe Unite”, însă nici aceasta nu ar fi o soluţie tocmai potrivită, pentru că ce ar spune atunci cei din judeţul Mureş? Ţinând cont că este vorba despre o problemă prea serioasă, nici nu ar trebui să amintesc că ar trebui desfiinţate aproximativ 25 de instituţii şi oficii cu caracter judeţean şi nu ar trebui să amintesc de asemenea de avantajul întregii probleme.\nNu tot ce zboară se mănâncă, deşi această ideea a fost inventată la Tusvanyos\nHaromszek, nr.5283 – 23.01.2008\nTitlul: Viitorul constă în autonomia teritorială a Pământului Secuiesc\nSemnează: Simo Erzsebet Scrierea lui Csutak Istvan afectează de fapt viaţa comunităţii noastre. Putem fi de acord cu multe din afirmaţiile sale însă chiar şi aşa transpare faptul că rebelul titan de odinioară s-a domesticit şi că scrierea sa referitoare la prezentul şi viitorul Pământului Secuiesc serveşte un scop politic bine definit. Şi nu orice fel de scop, ci interese de moment şi pe termen mediu ale conducerii la vârf a UDMR.\nEste indubitabil faptul că regiunea nu a reuşit în decurs de 18 ani să înregistreze progrese semnificative în domeniul economic, social şi cultural, neputându-se defini cu adevărat nici ca regiune maghiară caracteristică. Csutak Istvan uită să spună că de aproape două decenii, coordonarea tuturor judeţelor de pe Pământul Secuiesc s-a aflat/se află în mâna UDMR, toate funcţiile importante fiind ocupate de oameni de încrederere din cadrul conducerii de la Bucureşti a Uniunii. Şi de parcă toate acestea nu ar fi de ajuns pentru înnegurarea scopurilor şi proiectelor, s-a reuşit îndepărtarea din cadrul organizaţiei a tuturor ideilor mai noi, mai bune sau mai rele.\nNu afirm că a fost efervescentă viaţa păturii numite de Csutak elită a Pământului Secuiesc, însă au existat încercări. Să ne amintim de încercările lui Birtalan Akos , de articolele şi cuvântările sale, în care formula clar că UDMR este vinovată, deoarece nu are proiecte ample legate de viitorul maghiarilor care trăiesc compact. La începutul anilor ‘90, tineri politicieni care au făcut planuri legate de viitorul regiunii, au încercat să elaboreze un program mai amplu sub deviza “Pământul Secuiesc să devină ţara-mamă interioară”. Să recunoaştem că încercarea nu s-a soldat cu succes şi din cauza atitudinii indiferente a UDMR, duşmănoase ocazional. Între timp, atmosfera din România s-a degajat atât de mult – cel puţin în plan declarativ – încât am început să vorbim din nou despre autonomia teritorială a Pământului Secuiesc. Orice ar spune UDMR şi oricât ar vrea să creeze impresia că este singura şi legitima promotoare a acestui obiectiv, să ne amintim că în urmă cu cinci-opt ani, începând cu Marko Bela şi terminând cu Frunda Gyorgy, toţi au protestat faţă de acuzaţia lansată de partenerii români de discuţie referitoare la pretenţia la autonomie teritorială, de parcă astfel unii şi-ar fi trădat ţara. Între timp s-au realizat două proiecte de autonomie, unul aparţinând lui Csapo Jozsef, care a fost criticat şi nu i s-a acordat atenţie, iar celălalt – lui Bakk Miklos.\nÎn ceea ce priveşte scrierea lui Csutak, mi-am amintit de toate acestea deoarece prezentul şi viitorul Pământului Secuiesc depind într-adevăr de reuşita sau eşecul regiunii în problema obţinerii autonomiei teritoriale. Prin intermediul regiunilor economice de dezvoltare s-ar fi putut pregăti pasul – care ar putea fi numit drept unul istoric – dar dacă ne uităm mai cu atenţie, observăm că introducerea în conştiinţa publică maghiară a acestor concepte nu a fost altceva decât o măsură de distragere a atenţiei. Practic abia dacă s-a făcut ceva în interesul politicii economice a paşilor mici. În ceea ce priveşte autonomia teritorială, în cercurile – UDMR nu s-a discutat despre ea zeci de ani. Acum, în pragul scindării, problema a fost reluată şi se încearcă crearea impresiei că Uniunea luptă pentru acest scop de 18 ani, numai că programul în acest sens nu a fost elaborat. Este şocant dar totodată adevărat faptul că după anul 1992, în cadrul UDMR nu a existat un grup de lucru sau un grup de cercetători care să se ocupe de această problemă. Proiectul autonomiei teritoriale ar putea fi un program temeinic, pe termen lung şi ar putea fi un răspuns la întrebarea ce fel de Pământ Secuiesc ne dorim. Nu intenţionez să arunc întreaga responsabilitate pe umerii UDMR, însă ea este cea care deţine banii şi ar putea solidariza forţele în vederea înfăptuirii obiectivului.\nPământul Secuiesc este la fel ca şi locuitorii acestuia. Este slăbit din cauza stării sale, este conservator din cauza tradiţiilor şi nesigur în privinţa obiectivelor. Cu toate acestea, puterea sa spirituală şi profesionalismul său ar trebui canalizate spre un singur scop. Atunci ar putea dispărea presupusul anacronism al scaunelor şi concurenţa dintre oraşe şi ar putea dispărea cei care îşi urmăresc propriile interese economice. Alegerile ar fi alegeri şi nu simple numiri. Obiectul este centralizarea puterii politice de pe Pământul Secuiesc.\nPublicaţia săptămânală: Szekely hirmondo, nr.3 – 25-31.01.2008\nRubrica: Opinie . Comunicat\nTitlul: Scrisoare deschisă către Tokes Laszlo, episcopul Eparhiei Reformate de pe lângă Piatra Craiului, eurparlamentar Stimate Domnule Episcop! Înainte de toate, vă felicităm din inimă pentru marcantul rezultat obţinut, acela de a fi ales europarlamentar! Pentru noi, Dvs. aţi fost şi până acum conducătorul maghiarimii transilvănene, iar acum, duşmanii şi trădătorii naţiunii noastre sunt nevoiţi şi ei să recunoască oficial acest lucru. Conform credinţei noastre însă, Dvs. veţi fi în Europa un reprezentant nu doar al Transilvaniei ci şi al întregului Bazin Carpatic. Şi este nevoie de acest lucru, deoarece, în opinia noastră, nici un reprezentant de naţionalitate maghiară nu a reprezentat până acum în mod corespunzător, curajos şi autentic interesele naţiunii noastre în Parlamentul European.\nNoi încă eram copii când prin atitudinea curajoasă pe care aţi manifestat-o la Timişoara şi prin participarea la răsturnarea regimului Ceauşescu ne-aţi dat tuturor un exemplu. În vremurile de azi, Mişcarea de Tineret 64 de Comitate (HVIM) este organizaţia care, în toate regiunile locuite de maghiari din Bazinul Carpatic, luptă – uneori în adevăratul sens al cuvântului – pentru drepturile naţiunii noastre şi se străduieşte să păstreze tradiţiile poporului nostru, ale patriei noastre, punând accent pe tineret. În felul acesta, era firesc pentru noi ca organizaţiile noastre membre din Transilvania să sprijine – dezinteresat, căci nu am ţinut nici măcar să fie pomenită denumirea HVIM – printr-o muncă activă, încă de pe vremea strângerii de semnături, sau ulterior şi în cursul campaniei, alegerea Dvs. în funcţia de europarlamentar. Puteţi conta pe noi şi pe viitor!\nÎn pofida tuturor uneltirilor, comploturilor şi a supravegherii permanente din partea serviciului secret român, HVIM se consolidează continuu. Am înfiinţat Comitetul de Coordonare din Transilvania al HVIM – condus de Lokodi Ferenc Attila (n.t. – din Oradea) care este şi vicepreşedintele HVIM – ai cărui membri sunt: Waum Peter (Odorheiu Secuiesc), Szocs Zoltan (Târgu Secuiesc), Dombi Tibor (Aita Medie) şi Szabo Nandor (Târgu Mureş). Serviciul secret român, SRI, ne ţine, de ani de zile, sub supraveghere permanentă, recunoscându-ne activitatea depusă în slujba maghiarimii. Serviciul ne-a contactat şi acum organizaţia noastră membră din Odorheiu Secuiesc, deoarece a aflat că intenţionăm să organizăm, în întreaga Transilvanie, comemorări şi proiecţii de filme pentru omagierea memoriei lui Wass Albert. În calitate de conducător al maghiarimii transilvănene, ne bazăm şi pe atenţia Dvs. în cazul în care, asemeni celor constatate anterior, SRI ar leza din nou drepturile membrilor şi organizaţiilor noastre. Totodată, avem convingerea sinceră că, în fruntea maghiarimii din Transilvania, Partium, Banat şi Pământul Ceangăiesc, se va afla, în sfârşit, un conducător pe care naţiunea chinuită va putea conta în luptele grele care ne aşteaptă!\nLokodi Ferenc Attila – vicepreşedintele HVIM, conducătorul filialei transilvănene; Toroczkai Laszlo – fondatorul HVIM, preşedinte de onoare; membrii Comitetului de Coordonare din Transilvania al HVIM: Waum Peter, Szocs Zoltan, Dombi Tibor, Szabo Nandor.\nHaromszek, nr.5286 – 26.01.2008\nRubrica: Salata de ştiri\nTitlul: Limba maghiară este predată şi la Valea Mare Începând din luna decembrie 2007, profesorii din Valea Mare recrutează copii maghiari-ceangăi care să participe la orele de limba maghiară în afara programului şcolar. La insistenţele copiilor, profesorii care predau limba maghiară intenţionează să predea muzică şi dansuri ceangăieşti, însă nu dispun de tehnica necesară. Dacă ar dispune de fonduri, ar putea fi achiziţionate instrumente. Adresele la care pot fi contactaţi: vargammagmail.com, nagypatakcsango.ro.\nHaromszek, nr.5289 – 30.01.2008\nTitlul: Cuvânt maghiar decisiv începând din anul 2008\nSemnează: B. Kovacs Andras De acum încolo, translaţia în procesele civile va fi gratuită şi obligatorie – a comunicat presa în legătură cu ratificarea de către România a Chartei Europene a Limbilor Regionale şi ale Minorităţilor. Norma juridică intrată în sfârşit în vigoare după 12 ani de tergiversări, poate aduce schimbări uriaşe în tribunale. Deşi nu este exclus ca acestea să fie atât de nepregătite încât să fie incapabile un timp să aplice norma. Tribunalele trebuie să accepte de exemplu contractele redactate în alte limbi decât cea română, deşi la tribunalul din Sfântu Gheorghe, majoritatea judecătorilor nu cunosc sau nu înţeleg limba maghiară.\nPrezenţa translatorului în cadrul proceselor civile – acest serviciu exista până în prezent doar în cadrul proceselor penale – poate genera în sine schimbări uriaşe, ţinând cont de faptul că se pot face primii paşi spre excluderea unor sentinţe adoptate greşit în baza unor interpretări greşite şi spre desfiinţarea dezavantajului lingvistic, cronic şi umilitor, al reclamanţilor sau pârâţilor. Printre noile cerinţe legate de profesionalism ar putea fi inclusă în sfârşit cunoaşterea, de către judecătorii şi avocaţii din zonele cu populaţie mixtă, a limbilor minorităţilor, deoarece fără cunoaşterea acestora, nu prea pot îndeplini cerinţele justiţiei, legate de obiectivitate şi imparţialitate.\nAm rămas consternat când am auzit declaraţia unui funcţionar de-al nostru care spunea că legea nu ar aduce “multe noutăţi”. O normă juridică adoptată în baza unei viziuni europene este întotdeauna diferită din punct de vedere teoretic în comparaţie cu un acord-rezultat al unui compromis al disputelor din cadrul parlamentului român, acord care prin propaganda internă este prezentat ca şi victorie.\nSă ne gândim că limba maghiară poate deveni începând de acum o limbă decisivă, deoarece părţile implicate în proces, avocatul sau oricine altcineva poate invoca oricând cuvântul maghiar, mărturia depusă în limba maghiară.\nCâte şi mai câte procese au fost pierdute din cauza faptului că vorbele traduse în limba română aveau altă semnificaţie, pornind de la faptul că o limbă diferită reprezintă o altă logică, o altă viziune. Mai exact: starea de fapt a lucrurilor a fost schimbată chiar dacă nu au existat cazuri de falsificări intenţionate sau nu.\nTranslaţia în sine nu poate soluţiona în totalitate starea de fapt a lucrurilor. Remediul adevărat în acest sens l-ar fi reprezenta susţinerea în limba maghiară a proceselor sau, în caz de nevoie, în ambele limbi. Există exemple în acest sens în Europa, de exemplu în Tirolul de Sud. Punctul de pornire al echităţii îl reprezintă dezbaterea şi soluţionarea în limba maternă a problemelor celor care se adresează justiţiei.\n\nSf. Gheorghe, 08.02.2008\n","date":"29-02-2008","img":"","permalink":"https://axaneamului.ro/posts/magazine/axa-i/4-5/traduceri-din-presa-de-limba-maghiara-din-romania/","series":["AXA ANUL I"],"tags":["Revista presei maghiare"],"title":"Traduceri din presa de limbă maghiară din România"},{"author":"Adrian G. Romilă","categories":["Istorie"],"content":"Arta creştină bizantină şi şcoala moldovenească Individualizată în secolul IV, în era constantiniană şi după, arta bizantină renunţă la elementele realismului alegorizat din pictura creştină a primelor veacuri (frescele alexandrine, dar şi catacombele Romei descoperă peisaje florale, scene biblice cu personaje stând la umbra pomilor, odihnindu-se sau mâncând sub protecţia lui Hristos), alegând linia monumentalului.1 Fecioara cu pruncul sau rugându-se (Oranta), Hristos reprezentat ca împărat, binecuvântând, cu sulul, cartea sau globul în mână (Pantocrator), figurile apostolilor sau ale unor sfinţi importanţi, scene evanghelice constituie formele consacrate ale stilului creştin bizantin. Secolul XIV înregistrează însă o coborâre din monumental şi general, introducând particularul, fragilul, ineditul. Mozaicurile permit fresce în registre suprapuse, conţinând teme noi precum copilăria lui Iisus ori aspecte din vieţile sfinţilor, dar şi compoziţii alegorice ce suscită un comentariu pentru a fi înţelese.\nExtinderea spaţiului, micşorarea dimensiunii chipurilor şi înmulţirea detaliilor arhitectonice şi naturale, îndulcirea expresiei feţelor, trăsăturile delicate, mişcarea, apropierea scenelor sacre de viaţa cotidiană, toate alcătuiesc un baroc bizantin, dezinvolt, pitoresc, păstrând însă hieratismul din reprezentările tradiţionale.2 Figurile rămân în continuare lipsite de volum, decorurile sunt în continuare lipsite de perspectivă reală, exprimând încordarea naturii umane şi a întregii creaţii spre transcendent. Această ambivalenţă trece mai târziu, după secolul XIV, în reprezentările iconografice ale şcolilor de pictură desprinse de influenţa bizantină directă (Serbia, Bulgaria, Rusia, Moldova).\nInteresul pentru paralele simbolice între Vechiul şi Noul Testament, pentru ansamblurile cu multe figuri şi detalii corespunde, pe de altă parte, şi pasiunii medievale (dar şi renascentiste) generale pentru corespondenţe între universuri şi pentru semnele puterii divine exprimate în explozia formelor naturale. E ceea ce Eco numeşte „fabulaţie simbolistică”; ea serveşte „la recuperarea acelei realităţi pe care doctrina nu reuşea întotdeauna să o accepte” şi fixează „prin semne comprehensibile aceleaşi adevăruri doctrinale care, într-o elaborare discursivă, puteau avea un gust amar.”3 Frumosul, atribut prin excelenţă al divinităţii, se exprimă în creaţie, conform esteticii scolastice, prin proporţia, armonia şi strălucirea formelor, prin urmare, e ceva obiectiv, expus contemplaţiei.4 E o trăsătură dominantă a concepţiei medievale despre frumos şi va fi completată, ulterior, printr-un adaos platonizant, îndeosebi în creştinismul oriental. Aici, în ciuda unor opinii contrare (V. Lazarev5), orientarea preponderent isihastă va pondera recrudescenţa formală în favoarea unei dematerializări, specifice urcuşului spre divinitate, dar nu va estompa impresia de libertate şi prospeţime date de multe din compoziţiile devenite canonice în pictura ortodoxă. Arborele lui Iesei sau Imnul Acatist al Maicii Domnului nu dau deloc impresia de ascetizare sterilă, oficială. E vorba de conservarea cu orice preţ a liniei transfigurante ce individualizează pictura post-bizantină. Ea îşi păstrează rădăcinile teologice exprimate în detaşarea de lumea materială şi căutarea unui sens spiritual, supraomenesc.6 Imaginea pictată tinde să ofere, astfel, o contemplare a realităţilor transcendente, supracereşti.\nPictura post-bizantină moldovenească reînvie şi prelungeşte, începând cu secolul XVI, pe filieră slavă, umanismul neoplatonic al culturii creştine orientale. Frescele au surse de inspiraţie variate − textele slujbelor şi ale cântărilor liturgice, miniaturile codexurilor, literatura populară (se disting Zapisul lui Adam şi Varlaam şi Ioasaf), texte apocrife, hagiografii, viziuni apocaliptice (îndeosebi Apocalipsa lui Pavel, text de largă circulaţie în lumea slavă şi nu numai) − ceea ce favorizează achiziţionarea de teme noi (Adam arând cu plugul, Eva cu fuiorul, Vămile văzduhului).7 Primele manuscrise laice, copiate în marea lor majoritate în cadrul monahal şi răspândite din secolul XVII în tot spaţiul românesc, excelează în ornamente din cele mai complicate, unele pe marginea textului, altele inventate de copist. Cel mai des întâlnite sunt motivele vegetale, unele simboluri (cartea deschisă, diferite vase şi clondire) şi peisajele stilizate în maniera icoanelor bizantine.8 Ele ar fi putut influenţa cu succes decoraţiile din pictura religioasă moldovenească. Oricum, reprezentarea exterioară de pe zidurile mănăstirilor nu are precedent în pictura bizantină, căci aceleaşi scene apar, e-adevărat, şi în Athos sau în Rusia, dar pe interior. Păstrarea liniei mistic-contemplative, combinate cu trăsături naiv populare, specific româneşti (completând etapa mai veche a formelor de strictă inspiraţie bizantină, gotică şi S-slavă9) în întreg ansamblul frescelor moldave se datorează atât surselor de inspiraţie amintite, cât şi răspândirii şi instaurării definitive a monahismului şi artei bizantine în zona Moraviei, Serbiei şi la nord de Dunăre.10 Pictura religioasă din nordul Moldovei caută să exprime veşnicia în temporal şi să treacă dincolo de moarte (încât nu-i deloc de mirare prezenţa unanimă a scenei Judecăţii de Apoi alături de cele din Geneză ori cele legate de ascensiunea sufletului prin vămi, aici, ca şi în întreaga lume ortodoxă). Ea interiorizează liniile dogmatice ale spiritualităţii isihaste într-un mod mai accesibil, puternic narativ, „suspectând de sens fiecare centimetru de frescă”11, după cum spune S. Dumitrescu şi construind relaţii între diferitele tablouri şi ansambluri.\nJudecata de la Voroneţ Mănăstirea Voroneţ e pictată în exterior după moartea lui Petru Rareş (1546), la iniţiativa mitropolitului Grigorie Roşca. Formal, pictura îmbină caracterul pitoresc popular (desen naiv, culori în tuşe groase, fără nuanţe) cu decoraţiile mai complicate (vegetal, cu arbori şi flori, stânci, personaje în veşminte cu falduri bogate, unele purtând bijuterii), în culori clare, vii (maro, albastru, galben, roşu, portocaliu, alb), rezultând un stil elegant, echilibrat, emanând farmec şi prospeţime.12\nJudecata de Apoi e o scenă întâlnită în tot spaţiul ortodox, dar şi în cel catolic (începând cu secolele XI-XII, mai ales în Franţa, Germania şi Italia). În Athos ea e reprezentată încă din secolul VIII, în interiorul bisericii, în pridvor sau la V, şi tot astfel trece şi în şcolile desprinse din Bizanţ (Rusia, Serbia, Macedonia). La o primă vedere, sursa lor comună pare a sta în diferite referinţe scripturistice (Matei, 24, 30-32 sau 25, 31-46; Daniel, 7, 13; Apoc., cap. 4), în vedenii apocaliptice apocrife sau în texte din slujba de înmormântare.13 Ceea ce individualizează însă variantele orientale ale temei este lipsa viziunilor înfricoşătoare, a unui Dumnezeu care pedepseşte cu severitate şi mânie, precum şi prezenţa unor motive absente din scenele occidentale: Tronul Hetimasiei, Marea înapoind înnecaţii, Înfăşurarea cerului, Râul de foc.14\nJudecata de la Voroneţ nu e pictată în pridvor, ca în restul bisericilor ortodoxe, ci în mod inedit, pe zidul vestic. Aceasta graţie schimbărilor arhitecturale (adăugarea unei încăperi la vest, mărginită de doi contraforţi, mutarea intrării de la nord la sud) ce au dus la mărirea suprafeţei peretelui de la apus şi, implicit, la o mai mare libertate de exprimare pentru iconograf (dar, conform unor ipoteze actuale, şi la alte asocieri semantice, rezultate din corelările ansamblurilor de pe toate zidurile mănăstirii).15 Scena conţine toate motivele specifice temei, dispuse în cinci registre orizontale suprapuse:\nTatăl, în chipul celui „bătrân de zile”, în alb, cu un sul în mână, binecuvântând, înconjurat de doi arhangheli, de îngeri ce strâng sulul lumii (închiderea timpului, plinirea vremii), de semnele zodiacului. Hristos, în mandorlă, în veşminte strălucitoare, între Ioan Botezătorul şi Maica Domnului (alcătuind icoana Deisis); sub el şi în jurul său, îngeri şi serafimi (cu aripi şi ochi),; de o parte şi de alta, bănci cu pe care stau cei 12 apostoli, cu suluri şi cărţi în mână; în fundal sunt cete îngereşti cu suliţi sau scuturi rotunde, având inscripţionată pe ele hierograma χ; de sub picioarele lui Hristos izvorăşte râul de foc al Iadului, care se va extinde în celelalte registre, până jos. Tronul Hetimasiei, simbol al puterii judecătoreşti şi al autorităţii divine; pe tron sunt instrumentele patimilor (crucea, suliţa trestia şi buretele), evanghelia, pe care stă Duhul Sfânt sub formă de porumbel; la baza tronului, un potir şi 4 cuie; de o parte şi de alta stau Adam şi Eva; în dreapta, drepţii, mânaţi de Ap. Pavel, în stânga, păcătoşii, (între care vedem şi popoarele necreştine ori neortodoxe: evreii, musulmanii, armenii, catolicii), mânaţi de Moise. mâna Domnului, ivită de sub Tron, ţine o balanţă ce cântăreşte faptele bune şi păcatele, reprezentate sub forma unor suluri albe pe care le aduc îngerii şi dracii, disputându-şi trupurile celor ce au murit; în dreapta e o scenă ce se prelungeşte şi pe ultimul registru, ilustrând momentul învierii universale: doi îngeri apocaliptici sună trâmbiţa, iar morţii ies din morminte; fiarele varsă părţi din corpurile umane consumate; Duhul pământului restituie şi el trupurile celor morţi; jos, Duhul mării, călare pe doi peşti şi înconjurat de alte vieţuitoare marine înapoiază corăbiile înecate. în râul de foc, Satana, reprezentat sub forma unui balaur; imediat în dreapta, moartea păcătosului şi a dreptului şi David, psalmodiind; extremitatea stângă a ultimului registru e rezervată Raiului şi proximităţii de dinaintea lui.  Există o ipoteză incitantă a lui S. Dumitrescu, conform căreia vedenia Sf. Nifon al Constanţianei e sursa incontestabilă a scenei Judecăţii de la Voroneţ.16 Textul viziunii ar fi ajuns la noi prin Sf. Nifon al Constantinopolului, exilat în Ţara Românească în secolul XIV şi retras, mai apoi, în Athos, sfânt ţinut la mare cinste de mitropolitul Grigorie Roşca (e zugrăvit atât la baza frescei Jucecăţii de la Voroneţ, cât şi în interiorul multora din celelalte mânăstiri bucovinene: Moldoviţa, Humor, Probota). Dacă aceeptăm această ipoteză, atunci putem concluziona că scena peretelui vestic al Voroneţului e unică prin sursa şi elaborarea ei. Ea a încercat cu succes să ilustreze o Apocalipsă apocrifă destul de complexă (textul vedeniei Sf. Nifon conţine în jur de 20 de motive, de la stingerea cosmosului şi înfăşurarea perdelei cerului până la Marele Ospăţ din Împărăţia Tatălui, reprezentat şi el pe altar şi cele două abside estice; fresca Voroneţului ar corespunde, după S. Dumitrescu, momentelor 8-12 din naraţiunea apocaliptică a Sf. Nifon17), rezultând o panoramă amplă a Judecăţii, corelată foarte elocvent semantic cu celelalte 12 scene specifice bisericilor rareşiene. „…comparat cu iconografia eshatologică a tuturor bisericilor creştinismului universal, tandemul tematic Judecată/Marele Praznic singularizează mondial iconografia eshatologică din nordul Moldovei: programul Rareş/Roşca reprezintă singura iconografie care descrie parietal Ospăţul transcendent care succede Judecăţii din Urmă. Până la bisericile din nordul Moldovei, bisericile şi catedralele lumii creştine au zugrăvit totdeauna exclusiv fie Judecata de Apoi, ca temă eshatologică solitară, fie, în mod singular, toposul transcendent închipuind Ierusalimul ceresc.”18 Cu alte cuvinte, Judecata voroneţiană e un unicat autohton şi universal, redând, prin corelaţia cu tot ansamblul imagistic al pereţilor bisericii, sensul complet al morţii şi învierii omului, al transfigurării cosmosului întreg.\nRaiul Din punctul de vedere al privitorului, imaginea Raiului ocupă toată extremitatea din stânga-jos a scenei Judecăţii de la Voroneţ. Reprezentarea, aşa cum vom vedea, nu e deloc statică, ci dimpotrivă. Atitudinea personajelor, expresia chipurilor, celelalte detalii, exprimate de culorile vii şi tuşele sigure dau întregului ansamblu impresia de viaţă şi mişcare, un dinamism direcţionat „spre dreapta” (privind, desigur, din perspectiva personajelor aflate în drum spre Rai), specifică progresului imaginar al sufletului mântuit.\nDouă ziduri, unul arcuit, celălalt crenelat, despart grădina Raiului de restul peisajului, dar şi pe drepţi de cei damnaţi. Zidul arcuit, în incinta căruia Ap. Petru, cu cheile în mână, intenţionează să deschidă uşa întregului cortegiu de sfinţi, preia parcă grupul de prooroci, preoţi, monahi, împăraţi, aflaţi puţin mai sus, ce merg şi ei spre intrarea în Rai, dând astfel impresia de înaintare înspre dreapta. S. Dumitrescu a remarcat şi el că incinta protectoare „este motivul iconografic care anunţă şi pregăteşte impresionanta procesiune zugrăvită pe exterioarele absidelor naosului şi altarului. Zidul arcuit nu trebuie privit literal, ca un simplu şi neclintit paravan curbat, ci ca un simbol şi un corespondent constructiv al zidului pomenit în Vedenie care, la dorinţa Domnului, va înconjura şi va proteja cu Heruvimi, Serafimi, Tronuri, Începătorii etc. desfăşurarea veşnicului Praznic euharistic.”19 Zidul arcuit, veritabil „dispozitiv energetic propulsor”,20 împinge întreg ansamblul spre faţada sudică şi apoi spre răsărit, luându-i astfel pe cei drepţi şi trecându-i prin Rai spre Ospăţul ceresc, reprezentat pe cele două abside şi altar.\nAici se cuvine să facem o paranteză. Suntem de acord cu distincţia axiologică făcută de S. Dumitrescu între Rai şi Ospăţ (Împărăţie), dar nu şi cu descrierea Raiului ca „edulcorat, ambianţa atomică şi dulceagă propovăduită searbăd de teologia raţionalistă a Purgatoriului” sau ca „plictisitor, încremenit şi neevenimenţial”.21 Raiul are propriul său statut imaginar, e o grădină a frumuseţilor văzute, auzite şi gustate, destinată desfătării celor mântuiţi, chiar dacă e depăşită valoric (ori poate echivalată la alt nivel) de bucuriile din proximitatea lui Dumnezeu. Ne îndoim, pe de altă parte, că zugravul de la Voroneţ va fi intenţionat să opacizeze acest statut al Raiului, foarte bine întipărit în mintea tuturor celor care şi l-au imaginat. Aşadar cei mântuiţi trec dinspre desfătările văzute ale grădinii cereşti spre cele tainice de la Cina „casnicilor” Mirelui, dinspre Raiul adamic restaurat după Înviere spre o fericire şi mai mare, cea a gustării bunătăţilor duhovniceşti, alături de toţi sfinţii şi de Creator.\nCelălalt zid, cel crenelat, cu ferestre redă ideea cetăţii eterne a lui Dumnezeu, Ierusalimul ceresc, în care se vor învrednici cei ce au trecut de Judecată. Prezenţa unui heruvim cu două săbii chiar deasupra porţii, precum şi a uşii închise, întăresc ideea de autoritate divină. Curăţenia celor care intră în Rai şi merg apoi mai departe trebuie să fie desăvârşită.\nRaiul are acelaşi aspect de grădină populată de personajele sfinte ca şi în textele funerare şi în colinde: pe un fond alb (ce dă impresia de adâncime, de spaţiu) apar arbori stilizaţi, cu frunze late şi lujere de viţă-de-vie cu ciorchini, în maro şi verde. Arborele central e Pomul vieţii, cu Hristos-prunc (sau un suflet al unui drept) în coroană. Arhanghelii Mihail şi Gavril, purtând omofor, străjuiesc tronul pe care stă Maica Domnului, având o ramură în mână. Acest detaliu, ca şi prezenţa tâlharului „din dreapta”, cu crucea pe umăr, e marca sigură a inspiraţiei din evangheliile apocrife (Evanghelia lui Nicodim, Evanghelia lui Pseudo-Matei, Adormirea stăpânei noastre Născătoare de Dumnezeu şi-n veci fecioară Maria, scrisă de Ioan arhiepiscop al Thesalonicului22). Patriarhii, aşezaţi şi ei pe tronuri, ţin în ştergare albe sufletele drepţilor, alegorie a celebrului „sân al lui Avraam”. Atitudinile pline de graţie ale personajelor, liniştea şi fericirea care se citesc pe chipurile lor (inclusiv pe cele ale celor ce încă nu au intrat în Rai), trupurile aproape imateriale, ascunse de veşmintele ce cad în falduri bogate, toate conturează atmosfera de armonie şi pace de care se bucură cei ce au dat răspuns bun la Judecată. Nimbul ce încadrează chipul fiecărui personaj, precum şi bijuteriile ce apar pe unele veşminte şi pe tronurile din Rai trimit la strălucirea şi bogăţia duhovnicească din cetatea Ierusalimului ceresc.\nSe remarcă multe motive comune grădinii evocate de textele funerare şi Raiului de la Voroneţ, preluate, cel mai probabil, din aceleaşi surse (apocrife, hagiografii, viziuni apocaliptice, texte liturgice) ori din acelaşi tip de imaginar. Mai întâi, situaţia incertă dintre moarte şi ajungerea în locaşurile veşnice. Sufletul mortului are de parcurs, în bocete, „Cântecul bradului” şi „al Zorilor”, un drum anevoios şi întortocheat până să afle dacă va sta sau nu în Rai. Cortegiile drepţilor în fresca voroneţiană sunt în anticamera Raiului, dar nu în el. Zidul curbat al incintei de dinaintea uşii poate fi chiar un semn al acestui drum sinuos prin care se ajunge la starea definitivă, în „sânul lui Avraam”. Apoi, prezenţa Maicii Domnului (şezând sub un pom, la o răscruce, în cântece, cu o ramură în mână, la Voroneţ) şi a îngerilor care o arată, indicând astfel ocrotitor „ţinta” celor mântuiţi. Dealtfel, îngerii sunt ajutoare indispensabile la Judecată sau în drumul postum. La ieşirea sufletului din trup vedem că cel drept e întâmpinat de un înger, iar cel păcătos de un diavol, care prezintă un zapis cu faptele rele făcute de defunct; analog, în textele ritualului de înmormântare există o carte unde sunt scrise faptele bune şi rele din timpul vieţii. Se păstrează orientarea „înainte” şi „la dreapta” pentru calea către Rai, căci personajele frescei care au ajuns deja în incinta curbată urmează direcţia indicată de mâna dreaptă a apostolului, la fel cum sufletul mortului trebuie să aleagă, în momentul bifurcaţiei, „către mâna dreaptă/că-i calea curată”. Petru e chelarul universal al grădinii cereşti, iar sfinţii importanţi ca Sf. Nicolae ori Sf. Ap. Pavel conduc sufletele către Rai.\nDacă privim celelalte fresce ale Voroneţului, adiacente tematic celei abordate de noi (Vămile văzduhului, pe contrafortul nordic; Izgonirea lui Adam, tot la N), vom putea extinde aria motivelor comune: grădina Edenului primordial, umbrită de căderea lui Adam, are acelaşi aspect ca şi cea a Raiului, care în fond îi redă aureola începuturilor (cu excepţia prezenţei şarpelui şi a primei perechi umane): pomi cu coronament stilizat, arhanghelul cu sabia; Adam are consemnat pactul cu diavolul pe un zapis, aşa cum păcatele sunt scrise în scena ieşirii sufletului din Judecată, iar în cântecele funerare, într-o carte; vămile văzduhului sunt dispuse ascendent, sub forma unor ziduri etajate, invitând la urcuş, dar evidenţiind, totodată, şi dificultatea trecerii. Adam arând sau Eva cu fuiorul redau acelaşi caracter ruralizat, familiar al Edenului, întâlnit şi în colinde sau în textele funerare, unde cei ajunşi acolo întâlnesc familia celor decedaţi anterior şi îşi întemeiază o nouă gospodărie.\nChiar anevoioasă fiind, calea spre mult dorita grădină cerească, atât în cântecele ritului de înmormântare, cât şi în Judecata şi în celelalte fresce de la Voroneţ, e reprezentată ca traversabilă, până la urmă. Pictura întreagă emană o atmosferă de calm sărbătoresc, vizibilă peste tot, dar mai ales între zidurile protectoare ale Raiului. Ea e întreţinută de chipurile aureolate total lipsite de crispare, precum şi de acordul perfect între linie şi culoare, mişcare şi atitudine, fantezie şi realitate. E un joc original între hieratismul specific bizantin şi pitorescul rural. Fresca exprimă, în fond, un mod specific românesc de a gândi raportul omului cu Dumnezeu şi de a depăşi momentul tragic al morţii şi al judecăţii finale. Totul stă sub semnul plin de speranţă al frumuseţilor Raiului, postat întotdeauna la capăt de drum.\nNote:\nCh. Bayet, Arta bizantină, „Ed. Scorilo”, Craiova, 1999, trad. Carmen Roşulescu, pp. 19-23. Viktor Lazarev, Istoria picturii bizantine, „Meridiane”, Bucureşti, 1980, trad. Florin Chiriţescu, vol. II, p. 8. Umberto Eco, Arta şi frumosul în estetica medievală, „Meridiane”, Bucureşti, 1999, trad. Cezar Radu, p. 68. Ibidem, pp. 103-106. Lazarev consideră că isihasmul a menţinut rigidizarea picturii creştine bizantine, realizându-se o revenire la vechile poziţii dogmatice în reprezentare; vezi op.cit., p. 37. vezi în acest sens monumentala lucrare a lui Wladyslaw Podlacha şi Grigore Nandriş, Umanismul picturii murale bizantine, „Meridiane”, Bucureşti, 1985, trad. Anca Vasiliu, vol.II, partea B: Interpretarea istorică şi ideologică a temelor iconografice: concepte neoplatonice în frescele postbizantine. Ibidem, vol.I, p. 45 şi vol.II, pp. 27-28 şi p. 112; vezi şi Viktor Lazarev, op.cit., pp. 77-78, precum şi Maria Ana Musicescu, Sorin Ulea, Voroneţ, „Meridiane”, Bucureşti, 1969, p. 17. G. Popescu-Vâlcea, Cărţile populare miniate şi ornate, „Meridiane”, Bucureşti, 1989; miniatura la un exemplar din romanul popular Alexandria conţine, între altele, scena întâlnirii lui Alexandru cu Ivantie împărat, în Ostrovul blajinilor, văzută ca un posibil prototip al unui spaţiu paradisiac: vegetaţie abundentă, reprezentată realist; copaci cu frunze verzi şi flori roşii, cu crengi arborescente şi firave ca tulpinile de floare; pe jos e un covor de iarbă şi flori; copacul de lângă tronul lui Ivantie e pus în evidenţă prin tulpina galbenă (la ceilalţi e maro) şi prin ghirlande de flori ce şerpuiesc pe trunchi; Alexandru e în costum princiar roz (dealtfel e singurul îmbrăcat între personajele scenei) şi îi oferă lui Ivantie daruri pe o tipsie. Maria Ana Musicescu, Sorin Ulea, op.cit., Introducere. Wladyslaw Podlacha şi Grigore Nandriş, op.cit., vol.II, p. 171 Sorin Dumitrescu numeşte stilul picturii murale moldoveneşti „gotic interiorizat”; vezi Chivotele lui Petru Rareş şi modelul lor ceresc. O investigare a bisericilor-chivot din N Moldovei întreprinsă de Sorin Dumitrescu, „Anastasia”, Bucureşti, 2001, pp. 170-171. vezi o caracterizare a picturii şi în Maria Ana Musicescu, Sorin Ulea, op.cit., pp. 13-13. Wladyslaw Podlacha şi Grigore Nandriş, op.cit., vol.I, pp. 244-245; vezi şi S. Dumitrescu, op.cit., pp. 107-108. Ibidem, p. 157 ş.c.l. la Wladyslaw Podlacha, pp. 108-109 la Sorin Dumitrescu. Sorin Dumitrescu, op.cit., pp. 181-183; scena Judecăţii, cu detalierea Raiului, precum şi alte reprezentări paradisiace ale Voroneţului sunt redate în Texte populare şi reproduceri. Sorin Dumitrescu, op.cit., pp. 89-107. Ibidem, p. 90 ş.c.l. Ibidem, p. 98. Ibidem, p. 120. Ibidem, p. 127. Ibidem, p. 130 şi p. 207. pentru tâlharul cu crucea, vezi Evanghelia lui Nicodim, în Evanghelii apocrife, „Polirom”, Iaşi, 1999, trad. Cristian Bădiliţă, p. 203; pentru ramura din mâna Maicii Domnului, vezi celelalte două texte pomenite în Evanghelii apocrife, p. 145 şi p. 251. ","date":"29-02-2008","img":"","permalink":"https://axaneamului.ro/posts/magazine/axa-i/4-5/raiul-de-la-voronet/","series":["AXA ANUL I"],"tags":["artă bizantină","Voroneț"],"title":"Raiul de la Voroneț"},{"author":"Nicolae Georgescu","categories":["Istorie"],"content":"Textul este comentat imediat după publicare numai în Viitorul (oficios liberal) din 4 iunie 1931, unde Petronius (pseudonimul lui Gr. Tăuşan, filosof, comentatorul – şi traducătorul în româneşte – al „Eneadelor” lui Plotin – dar şi editorialist aici) scrie, pe pagina I, sub titlul mare: ”Moartea geniului”, o tabletă care ne dă pulsul liniştirii publice, triumfaliste desigur, în privinţa „asasinatului” comis în spital:\n„Într-o revistă de strictă specialitate medicală (România medicală) printre alte articole interesante se găseşte unul, în cel din urmă număr apărut, în care d. Dr. Vineş povesteşte, pe bază de documentare nouă, cum şi de ce a murit Eminescu. Autorul acestui articol îşi întemeiază informaţiile sale pe chiar notele medicale ce le-a redactat în calitate de medic la spitalul d-rului Şuţu – cunoscutul alienist – în cura căruia a fost Eminescu.\nSe ştie că părerea unanim admisă era că Eminescu ar fi murit din cauza unei răni la cap ce i-a făcut-o un tovarăş de boală, internat acolo. D. dr. Vineş afirmă că adevărat Eminescu a avut o rană la cap, ce i-a produs ş-un erizipel, dar care s-a vindecat. După aproape de-o lună de când primise rana la cap a murit subit din prici9na unei boli de inimă de care suferea de mult. Nici vorbă nu e deci de-o moarte provocată de rana la cap. Se stabileşte astfel cu preciziune adevărata cauză a morţii celui mai profund poet al nostru , şi această restabilire a faptelor nu poate decât să fie bine venită pentru istoria biografică de la noi.\nCeea ce este însă profund de dureros e că organizarea noastră sanitară de acum 30 de ani îndărăt , ca şi ştiinţa medicală însăşi, era departe de-a fi cea de azi. Când ne gândim la organizarea spitalului de boli nervoase din Capitală, cu perfecţiunile ştiinţifice introduse în el ; dacă ne gândim la malieterapia (tratamentul cu malaria pentru combaterea paraliziei generale, de care probabil suferea Eminescu) atunci ne dăm seama de nenorocirea marelui poet de-a nu fi apucat vremurile de azi, când ar fi fost îngrijit şi mai bine şi poate salvat. Căci nu poate fi durere mai mare decât aceea de-a pierde pe geniul poetic cel mai mare care l-a produs ţara şi rassa noastră şa 40 de ani.\nD. Ibrăileanu în prefaţa ce-a scris-o la ediţia completă a poeziilor lui Eminescu face o observaţie justă: Ce şi cât ar mai fi produs Eminescu dacă ar fi trăit cât Goethe?\nDestăinuirile ştiinţifice pe care d. dr. Vineş le-a dat asupra ultimelor clipe din viaţa lui Eminescu , şi asupra sfârşitului său, ne-au reamintit astfel vechi răni sufleteşti şi dureri ce le purtăm de mult în suflet, pentru că Eminescu este o forţă vie care trăieşte permanent în conştiinţa noastră a tuturor. Şi niciodată nu a grăit mai înţelepţeşte Haşdeu , decât atunci când a rezumat viaţa şi moartea lui Eminescu cu acest epitaf clasic: ”Eminescu a murit nebun, dar va trăi veşnic. Vor muri deapururi însă toţi acei înţelepţi cari au lăsat şi vor lăsa să moară un Eminescu.”! Haşdeu lovea crud şi nedrept aici pe Titru Maiorescu, dar scoţând din cauză pe marele critic rămâne perfect adevărată constatarea că societatea nu face tot ceea ce trebuie pentru geniile ce le eternizează.”\nDin acest discurs ideologic („societatea nu face totul”, etc.) scoatem referirea la Titu Maiorescu, cu totul inadecvată (de altfel, Haşdeu nu-l considera nici în glumă „înţelept”) – şi restabilim adevărul în legătură cu G. Ibrăileanu: criticul Vieţii româneşti era atât de sigur că Eminescu şi-a încheiat ciclul intelectual încă din 1883, la 33 de ani, încât spune că ce a creat între 1883-1889 sunt simple reluări din memorie, chiar traduceri care-l pun sub incidenţa plagiatului – sau lucrări slabe, vădind o minte răvăşită, cum ar fi „Sara pe deal” – şi oricât ar fi trăit în continuare, după 1889, n-ar mai fi fost capabil de creaţii noi. Nevoia de şabloane, de sloganuri liniştitoare, de adevăruri certe – este un simptom la presa anilor ’30.\nAceastă luare de cuvânt a dr. V. Vineş va fi preluată şi ajustată convenabil de către G. Călinescu în „Viaţa lui Mihai Eminescu”, 1932, şi va face carieră. (Călinescu preia numai câteva cuvinte şi reinterpretează romanţios). În presă, informaţia respectivă circulă greu. Numai Gr. Tăuşeanu o consemnează aici, pe loc, imediat ce apare în revista de specialitate. Universul, care lansase amintirea lui D. Cosmănescu, nu ia cuvântul – şi vom vedea care este poziţia sa.\nPeste doi ani, în 1933, apare o altă referinţă la textul doctorului V. Vineş, cea din Adevărul, ziar de direcţie în epocă. Nu găsim textul autentic, din 27 iunie 1933 (trimitere greşită în „Bibliografia Eminescu”) – dar îl preluăm din ziarul „America”, foaie a românilor din Cleveland, S.U.A. (un ziar foarte elegant al emigraţiei, extrem de atent la ce se petrece în ţară) – care, la 6 septembrie 1933, îl preia. Textul românilor americani se cheamă „Cum a murit Eminescu” – şi este următorul:\n„Fel de fel de versiuni au circulat până acum asupra cauzelor morţii lui Eminescu. O legendă creată de o frază dintr-o scrisoare a sorei poetului către d-na Emilian („moartea sărmanului meu frate a fost cauzată prin spargerea capului ce i-a făcut-o un nebun în ospiciu”) se menţine şi astăzi. Şi totuşi, altul e adevărul. Eminescu a murit de… inimă. O boală de cord , precis diagnosticată de vestitul clinician prof. dr. Thomescu. Moartea celui mai mare poet al României a fost determinată de o sincopă în urma unei „endocardite”.\nLucrurile se cunosc astăzi precis, graţie d-lui dr. Vineş, şeful de lucrări la clinica neurologică din Bucureşti, care ca intern pe vremea aceea în ospiciul în care era internat Eminescu, l-a îngrijit pe nenorocitul poet făcându-i chiar el „anamneza”, ceea ce – în termeni medicali – înseamnă o adnotare zilnică pe o „foaie de observaţie” a tuturor simptomelor bolii şi a tratamentului urmat de pacient. Această „foaie de observaţie” a lui Eminescu de pe vremea internării lui, d-rul V. Vineş a publicat-o în „România medicală” din 1 iunie 1931. Rezultă din ea, între altele, că este adevărat că în mai 1889 „un bolnav, nu din cei furioşi, se distra învârtind o piatră mică legată de o aţă. Piatra scăpând din aţă, a lovit întâmplător pe Eminescu în cap, producând o rană superficială ce interesa numai pielea, o rană mică de 2 cm. CARE RANĂ ERA VINDECATĂ COMPLET PESTE 3 ZILE.”\nDar Eminescu, care avea mintea întunecată atunci, şi având mania să colecţioneze tot ce găsea pe jos şi să se frece cu obiectele găsite – chiar murdare – pe corp şi pe cap, îşi murdări pansamentul, dobândind astfel un erizipel care s-a întins pe întreaga-i faţă şi piept, erizipel care, totuşi, graţie îngrijirilor, s-a vindecat şi el, ba sub influenţa lui s-a ameliorat şi starea psiho-mentală a poetului. Dar inima poetului, inima aceea în care s-a răsfrânt o viaţă de zbucium, de chin şi de mizerie neagră, se oprise în mişcarea ei tocmai când creerul celui mai mare cugetător poet al ţării părea a renaşte la o viaţă nouă. Şi astfel a intrat Eminescu în Nirvana pe care o meditase şi o dorise atâta. (Adevărul)”.\nVedem efectul de presă: bietul doctor Tomescu, pe un diagnostic al căruia se baza doctorul Vineş şi care era mort din 1911, devine „vestitul clinician prof. dr. Thomescu”, etc., etc. (numele său adevărat: T(h)omescu, N. C., 1859-1911, piteştean după naştere, a fost şi senator conservator de Ilfov în anul l911, este autor de cărţi de specialitate medicală – dar nu de cardiologie). E absurd să insistăm. Reţinem constarea generală: ”o legendă… se menţine şi astăzi”. Din 1893, de când s-a publicat scrisoarea Hariettei, se ştia în mod obişnuit că Eminescu a fost asasinat de cărămida lui Petrea Poenaru. În 1926 amintirea lui Dumitru Cosmănescu, fostul frizer al poetului, reconfirmă această „legendă”. În 1931 doctorul Vineş publică într-o revistă de specialitate cu scopul precis de a restabili adevărul. El numeşte cauza „legendei”, scrisoarea Henriettei – vrând, probabil, să arate că amintitul frizer a născocit „cărămida” pornind de la scrisoarea respectivă, aşadar că acesta întăreşte scrisoarea şi nimic mai mult. La urma urmei, ce rost avea amintirea acelui incident minor, nesemnificativ, cu pietricica – şi care în plus n-a fost consemnat de către doctor în fişele sale, ci acesta l-a readus în atenţie din memorie? Dacă, să spunem, pacientul şi-ar fi pierdut şi vreun dinte în spital – şi acest incident ar fi fost raportat posterităţii?\nDar, desigur, textul dr. V. Vineş fiind de faţă, oricine îl citeşte cu atenţie şi în context poate să înţeleagă buna intenţie a medicului – dar inadecvarea sa la subiect. Aceste două pagini de revistă sunt… singura operă a doctorului V. Vineş, homo unius momenti cum se spune pe latineşte („om al unui singur moment”). Se prea poate ca prin revistele de specialitate ale vremii el să mai aibă şi alte articole ori studii, dar bibliotecile nu-l reţin cu nici un titlu de carte. Un ne-cărturar, aşadar, dă hrană presei, adică ziarelor – iar acestea realimentează… tocmai cărţile despre viaţa lui Eminescu…iată, cu lucruri luate de pe jos.\nConcordanţele şi neconcordanţele „raportului Vineş” se pot comenta. Vom insista asupra câtorva neconcordanţe. Mai întâi, este interesant de văzut cum a fost internat poetul. Dr. Vineş spune că „toate aceste acte au determinat pe prietenii săi să-l interneze în Institutul Caritatea.” Raportul anonim, atribuit de G. Potra doctorului Tomescu, spune altceva: ”La 3 februarie Eminescu fu adus prin ordinul poiliţiei capitalei la Institutul Caritatea, unde fu supus supravegherii şi tratamentului medical…” Este diferenţă. Până a vedea, însă, acest raport anonim, să încercăm a stabili şi data internării. Doctorul Vineş vorbeşte vag de perioada martie-iunie, acest raport anonim notează data fermă 3 februarie – dar mai există un „Raport medico-legal”, semnat de doctorii Şuţu şi Petrescu şi datat 23 martie 1889 al cărui început este acesta: ”Subsemnaţii doctori în medicină, invitaţi de domnul prim-procuror Trib. Ilfov, prin adresa nr. 5717, a examina starea facultăţilor mintale lui Mihail Eminescu, întrunindu-ne astăzi 23 martie la Institutul Caritatea, unde se află de aproape două luni, am procedat la cuvenita cercetare…” Deducem că poetul se afla în Institut din jurul datei de 23 ianuarie – adus de prieteni sau cu poliţia, nu se ştie precis – şi aştepta să fie investigat.\nTot ziaristul este de vină Chestiunea pare mai degrabă juridică decât medicală, de vreme ce prim-procurorul cunoaşte cazul şi-l monitorizează. Data de 23 ianuarie este mai apropiată de cea din raportul anonim ( 3 februarie ) – dar este, în acelaşi timp, destul de apropiată de ultima ieşire publică a lui Eminescu, articolul publicat de el în „România liberă” din 13 ianuarie 1889 prin care a deranjat mult şubreda coaliţie politică a momentului. Redăm ecourile acelui articol, după o notă a lui G. Panu publicată în ziarul „Lupta”, 15 ianuarie 1889, pagina întâi: ”Şedinţă mai nostimă, nec plus ultra al partidului conservator a fost de data aceasta atins. Să povestim. Şedinţa încă nu este deschisă, când d. Vernescu intră furios cu un exemplar din România liberă în care este înjurat. ”Îmi dau demisia! Îmi dau demisia!” – strigă către amicii săi care în zadar cearcă a-l linişti. Miniştrii junimişti îl înconjoară şi-l roagă să nu demisioneze, că se va face rectificare, îi şi arată un bruion de rectificare, aruncând vina articolului în chestiune pe spatele bietului Eminescu… D. Vernescu se linişteşte, ba încă se prea linişteşte, şi aceasta foarte repede… O furtună în un cap de avocat… Şedinţa se deschide…” Evenimentul este consemnat de mai multe ziare, iar „Naţiunea” dă informaţii mai ample: ”În urma articolului apărut ieri în România liberă, în care d. Vernescu era tratat într-un mod prea adevărat pentru un organ ministerial, domnia sa şi-a dat demisia azi dimineaţă. Însă, în urma asigurărilor d-lui Carp, cum că va dezavua – ceea ce a şi făcut în numărul de azi al oficioasei – pe d. Eminescu, autorul articolului în chestiune, d. Vernescu şi-a retras demisiunea. Uite popa, nu e popa.” Alt ziar, „Telegraful”, adaugă: ”d-nii Carp şi Theodor Rosetti, faţă cu dl. Laurian, i-au declarat că articolul priveşte pe d. Eminescu…” Sursele sunt concordante, evenimentul din 13 ianuarie 1889 a fost bine marcat de presă. Exact după această dată nu se mai ştie nimic despre Eminescu. Vedeţi cum zice doctorul Vineş: ”Cu câteva luni înainte de a intra în Institutul Caritatea, adică cu puţin înainte de a-l cunoaşte eu, Mihail Eminescu, după cum mi-au declarat prietenii săi, abuza de băuturi alcoolice şi făcea excese veneriene. În acest timp dădea impresia că nu era în toată deplinătatea facultăţilor sale intelectuale. Din zi în zi devenea mai puţin vesel, tăcea mai tot timpul, dorea să fie singur, nu mai era în stare să lucreze. Prezenta oarecari tulburări morale: intra în diferite localuri publice şi consuma fără să plătească; cerea bani de la toţi pe cari îi întâlnea. Toate aceste acte au determinat pe prietenii săi să-l interneze în Institutul Caritatea al regretatului prof. Dr. Al. Sutzu, unde, în martie 1889, l-am primit în biroul administrativ. Eminescu mai fusese internat în Institutul Caritatea în 1883.” Printre „tulburările morale” reţinute de medic de la prietenii săi sunt enumerate consumaţiile fără plată prin cârciumi – nu şi aceste gesturi eminamente politice. Se mai aduc, de către unii biografi, şi alte amintiri despre aceste ultime luni libere ale poetului, şi foarte des se citează Teleor, cu toate că însemnarea sa este încurcată şi se referă la alt an. O redăm:\nCum era ca bărbat Eminescu ”Cu vreo lună înainte de moartea sa, Eminescu mergea regulat, în fiecare seară, la Coloseul Opler, mai mult pentru hatârul unei frumoase cântăreţe suedeze. Într-o seară, după ce am jucat popice amândoi, după ce m-a bătut de m-a prăpădit la joc, făcând mereu numai nouă puncte, am trecut amândoi în sala de spectacol. Toată sala era plină de lume. Capelmaistrul Carbus începuse să agite bagheta. La masa noastră mai veniră încă vreo patru-cinci prieteni. Eminescu era foarte vesel, transportat. Veni o nouă serie de halbe cu guler de mareşal,\n– Ce gulere sunt astea, bre?\n– De general!\n– De colonel bulgăresc!\nEminescu avea privirea îndepărtată spre scenă: parcă aştepta ceva.\n– Ce e, Eminescule?\n– Nu vine cineva…\n– Cine?\n– Cineva…\nApoi mai vorbirăm de pariul ce făcuse Eminescu – pariu în scris cu Simţion şi alţii…\nUn cântec vesel în formă de marş ne făcu să tăcem şi să îndreptăm privirile spre scenă. Eminescu făcu ochii mari, se însufleţi şi strigă deodată:\n– Suedeza!\nApoi, după scaun, printr-o săritură, se sui pe masă, îşi puse un şervet în jurul capului şi începu să strige: Bravo! Bravo!\nToată sala a rămas înmnărmurită.”\nAcest pariu cu Simţion există între manuscrisele lui Eminescu, dar este datat 25 iunie 1883 şi se referă deci, la ultimele zile de dinaintea căderii poetului din 28 iunie acest an: D. Teleor confundă. În linii generale, însă, nu mult diferit înţelegeau – sau lăsau să se înţeleagă – prietenii „excesele veneriene” ale poetului. Se pot cita şi amintirile din 1893 ale Mitei Kremnitz, şi cele din 1932 ale lui Panaite Zosin, dar le eliminăm pentru economie de spaţiu.\nÎn concluzie, putem afirma că Eminescu a fost adus la Institutul Caritatea într-una dintre zilele din intervalul 16 ianuarie – 3 februarie 1889 – dar se înţelege limpede că la mijloc este mâna poliţiei iar poetul este implicat într-un caz de turburare a ordinii politice, nu publice. Doctorul Vineş poate că chiar nu ştie aceste amănunte – sau le lasă deoparte ca nesemnificative pentru cazul medical ca atare.\nVom reveni cu textele din „Familia”, care dau de înţeles că poetul a fost internat mai întâi la ospiciul Mărcuţa, probabil imediat după insurgenţa parlamentară din 13 ianuarie, şi abia apoi, acest ospiciu de stat plângându-se la primăria Capitalei că nu are bani să-l întreţină pe cel spitalizat, el a fost preluat de acolo cu poliţia şi transferat la Doctorul Şuţu, într-o clinică particulară.\nDoctorul nu ştie, însă, nici momentul morţii poetului. Păstrează în mod obstinat, s-ar putea zice, ora 5 după amiază din ziua de 15 iunie, pentru a nu-l contrazice pe D. Cosmănescu (în privinţa orei; acela nu amintise de zi). Alte surse vorbesc de noaptea de 15 spre 16 iunie, poetul fiind agitat, sculând medicul de gardă pentru a cere un pahar de lapte şi expiind apoi în somn.\nVom urmări, în continuare, poziţia lui George Potra, a lui G. Călinescu – şi, desigur, a Universului. Până acum consemnăm că ceea ce este evident, anume că nebunul Petrea Poenaru mai întâi „s-a jucat” cu o piatră iar apoi a atacat cu o cărămidă – nu discută nimeni. Se instituie vălul unei tăceri groase şi asupra acestui Poenaru – şi asupra lui Cosmănescu, cel care-l readuce în discuţie – iar biata Henrietta este considerată din ce în ce mai insistent…sora bolnavă fratelui ei şi mai bolnav. Totuşi, impresiile de atunci, de la momentul înmormântării cuiva, persistă şi sunt cele mai importante. N-avea cum să inventeze ea, biata Herietta, numele lui Petrea Poenaru – ea a aflat aceste lucruri imediat după moartea fratelui ei. Aceste lucruri au ieşit la iveală în împrejurările înmormântării, în mijlocul acelei impresionante adunări de doliu care a înconjurat sicriul poetului. Ele se păstrează în memoria colectivă până la 1926, când sunt reconfirmate de frizerul Cosmănescu – vor mai persista o vreme – dar după biografiile ştiinţifice ale lui G. Călinescu, Petru Rezuş, D. Murăraşu, George Munteanu – iată numai patru dintre sitele dese şi foarte dese care au cernut informaţia lăsând să treacă doar ce e foarte, foarte subţire – se pierd definitiv ori rămân simple curiozităţi.\nConcordanţe Cosmănescu Textul lui Dumitru Cosmănescu despre uciderea cu o piatră a lui Eminescu în ziua de 15 iunie 1889 se publică în „Universul”, la 28 iunie 1926, şi provoacă reacţia doctorului Vineş care vine să restabilească adevărul ştiinţific, după cum pretinde, într-o revistă de specialitate, „România medicală”, peste 5 ani, la 1 iunie 1931. Peste încă 3 ani, în 1934, Gheorghe Potra va publica o a doua „expertiză ştiinţifică”, de data aceasta într-o broşură – care va fi întâmpinată cu mari rezerve de către G. Călinescu. Vom ajunge, în documentarul nostru, şi la anul 1934 – dar acum este momentul, credem, să revenim la amintirile lui D. Cosmănescu, întrucât doctorul Vineş le discută numai parţial luând din ele ce-i convine şi ce spune că se potriveşte cu fişele sale medicale.\nD. Cosmănescu pare vulnerabil acolo unde afirmă că poetul l-a luat la o plimbare prin curtea institutului pentru a-l învăţa să cânte „Deşteaptă-te române”. De ce tocmai acest imn, cum să înţelegem exaltarea patriotică a poetului în acest context spitalicesc? Să fie un patriotism acuzat în contul lui Eminescu, în virtutea naţionalismului scos cu atâta insistenţă din opera ziaristică a lui Eminescu mai ales după Primul Război mondial?\nO amintire mai veche, chiar din 1889, a unui alt apropiat al lui Eminescu vine să ne atragă atenţia că lucrurile trebuie înţelese aşa cum sunt, că este foarte credibil ca poetul să fi cântat într-adevăr imnul lui Mureşanu şi în stabilimentul din Str. Plantelor. Este vorba de textul lui Ilie Ighel, redactor la „Fântâna Blandusiei” (revistă scoasă de prietenii poetului), care l-a vizitat în sanatoriu. Redăm mai întâi fragmentul care interesează, dar vom insista întrucâtva pentru că este un moment foarte important privind modul cum se face, la noi, istorie literară, bibliografie, imagine: „Internat în ospiciul din strada Plantelor, la început era blând, bun, avea momente lucide; scria cu ce apuca şi unde putea. Păreţii odăii erau mâzgăliţi cu mucuri de ţigări, de chibrituri, şi numele lui Byron, Schopenhauer, rupturi de versuri de ici de acolo îi acopereau. Scanda toată ziua. Dintr-o întâmplare fericită am pus mâna pe două file dintr-un notes, scrise de el în timpul când era în Ospiciu. Scrierea e ca de obicei liniştită, trăsăturile regulate. Le dau în vileag ca să se vază că Eminescu era poet chiar atunci când nu era Eminescu:\nToamna pomii înfloresc/Şi se scutură toţi pomii de flori,/Iar inimile noastre/Le prinde fiori.//Veniţi în lumină/Copii drăgălaşi/Şi faceţi cu mine-mpreună/Sălaş.//Valurile viforă/Com tutte le forme.\nPe cealaltă parte a acestei file e Deşteaptă-te Române.”\nNe interesează, deocamdată, că poetul avea scris imnul „Deşteaptă-te Române” – în zilele când şi D. Cosmănescu declară că-l cânta prin curtea sanatoriului. Concordanţa este importantă – şi trebuie să facem legătura cu marile şantiere din manuscrise pe tema „Mureşianu”, „Andrei Mureşianu” – dar şi cu alt moment din viaţa poetului, anume: momentul când a pus piciorul pe peronul gării din Viena, în toamna lui 1883, dus de Chibici-Râmneanu la sanatoriul doctorului Leidesdorfer. Văzându-se acolo, poetul a strigat din răsputeri: ”România liberată! România liberată!” – şi se crede că a cântat „Deşteaptă-te Române”. Această „deşteptare” este o temă a vieţii – dar şi a operei, astfel că nu pare de loc ciudat că poetul o trăieşte, ca temă, şi în sanatoriu.\nIlie Ighel mai citează, în aceleaşi amintiri, o strofă din poemul „Viaţa” despre care spune iarăşi: ”Poezia fără titlu găsită în notesul său, după moarte-i”. Fusese publicată în „Fântâna Blanduziei”, 1 august 1889, după ce, în numărul din 23 iulie 1889, revista publicase, pe prima pagină, Stelele-n cer” cu această notă: ”Din notesul, despre care am făcut menţiune în numărul trecut, am mai putut scoate la cale următoarele strofe, pe care le punem sub ochii cititorilor, întocmai cum se găsesc”. (numărul anterior al revistei lipseşte din colecţii; în numărul din 8-15 octombrie revista mai publică, de data aceasta în facsimil ca să se vadă scrisul lui Eminescu, poezia „Şi dacă…”). Reluându-le pe primele două în ediţia sa din 1890, V. G. Morţun întărea, de asemenea: „…două bucăţi publicate fără titlu şi culese dintr-un notes al lui Eminescu. Publicându-le aici am intitulat întâia poezie Viaţa iar pe a doua cu întâiul vers.” Ediţia lui V. G. Morţun era gata din 1888, ziarele îi anunţă chiar cuprinsul iar editorul îi scrie lui Eminescu despre „punerea în vânzare” a tirajului. Trebuind să amâne această difuzare până după moartea poetului, acum, în 1990, V. G. Morţun revine asupra cuprinsului şi adaugă aceste două titluri.\nUn alt coleg al poetului de la „Fântâna Blandusiei”, Al. I. Hodoş (viitorul scriitor Ion Gorun), va publica în numărul din decembrie al revistei amintirea sa intitulată „Foi risipite”, din care cităm: ”Câte bucăţi de hârtie pe care Eminescu avea obiceiul să-şi însemneze, în cea dintâi formă, neînchegată bine, idei şi impresii, câte chiar din acele pe care-şi însemna şi bucăţi săvârşite nu s-au pierdut şi de acestea, pe care le-a risipit întâmplarea. Se gândeşte cineva să le adune? Şi îndeosebi editorii săi, d-nii Maiorescu şi Socec, s-arată ei preocupaţi de aceasta…?” Şi el redă câteva fragmente eminesciene.\nImpresia generală a fost că cele două poezii, „Viaţa” şi „Stelele-n cer”, sunt preluate din „notesul” lui Eminescu. Variante ale poemelor se găsesc, însă, şi în manuscrisele poetului – pe care el nu şi le mai vede din 1883; asta îl face pe Perpessicius, în 1958, când editează notele sale la postumele eminesciene (vol. V din OPERE,p.387 şi 397) să pună dilema: „sau va fi existat o ultimă transcriere-Eminescu a poeziei, sau cel care a copiat în 1889, pentru Fântâna Blandusiei, a căutat să fie cât mai credincios indicaţiilor manuscrisului”. Această dilemă scoate din discuţie „notesul” lui Eminescu – şi-i permite lui Perpessicius, să claseze şi să dateze ambele poezii la anul 1879, pentru că ciorne anterioare poeme sunt databile la acest an. Perpessicius răspunde unor comandamente de moment: în urma centenarului naşterii lui Eminescu (1950) s-au discutat şi asemenea lucruri mai specioase – şi s-a stabilit astfel: că Eminescu n-a mai creat nimic original după criza din 1883. Nu intrăm în amănunte, amintim, aici, doar că boala „stabilită” pentru Eminescu, aceea de paralizie generală, excludea teoretic, „ştiinţific”, posibilitatea ca el să mai fi fost capabil de creaţie – deci întreaga sa activitate dintre 1883-1889 era pusă în paranteze. Şi este vorba de traducerea „Gramaticii Sanscrite” a lui Fr. Bopp, de traducerea piesei de teatru „Lais” de Emile Augier în versuri rimate, de poezii precum „Kamadeva”, „De ce nu-mi vii”, etc. – cantitativ, vreo câteva sute de pagini, aproape o mie, care trebuie scoase de sub incidenţa auctoriatului eminescian… pentru că nu sunt în acord cu diagnosticul pentru care pleda G. Călinescu şi generaţia sa, aproape întreagă. Acesta este paradoxul care ţine pe loc studiile de eminescologie: descoperindu-se tot mai multe dovezi că poetul era capabil de creaţie în anii săi târzii, diagnosticul nu se mai potriveşte şi încep nuanţările, se instaurează neîncrederea în documente, se discută despre imaginea generală a lui Eminescu, despre mitul Eminescu etc. – fiind lăsat deoparte omul, personalitatea sa, etc. Centenarul naşterii din 1950 nu vine decât să culeagă acest fruct – copt cu adevărat încă din perioada interbelică. Un Ilie Torouţiu, de pildă, analizând exemplar traducerea piesei „Lais” de către Eminescu, găsise că textul vine dintr-un intermediar german, că adaosurile lui Maiorescu pe marginea manuscrisului eminescian sunt neinspirate – dar nu putea nici în ruptul capului să accepte că poetul lucrase această traducere în anul 1888, când se afla bolnav la Botoşani. Datarea se făcuse după anul când piesa de teatru a scriitorului francez Emile Augier a fost tradusă în germană: 1888. Ei bine, Ilie Torouţiu poartă chiar corespondenţă privată, în anii ’4o, cu patronii editurii germane care făcuse traducerea, este a doua oară încredinţat că acesta este anul – şi cu toate acestea lansează ipoteza că Eminescu va fi cunoscut textul tradus înainte de imprimare, prin vreun impresar teatral, oricum înainte de criza din 1883, pentru că în 1888 el era bolnav psihic şi nu se poate afirma că mai era capabil de creaţie. Această neîncredere în capacitatea raţională a lui Eminescu după 1883 a făcut ca enorm de multe mărturii de epocă sau amintiri imediat ulterioare care contraziceau şablonul să fie lăsate la o parte, tratate cu neîncredere, ignorate cu bună ştiinţă.\nCu aceasta, revenim la Ilie Ighel şi amintirea lui despre notes-ul poetului din ultimele zile de viaţă. Într-adevăr, textul a fost publicat în zilele noastre de către D-na Ileana Ene, distinsa cercetătoare de la Muzeul Literaturii Române, într-o revistă de mare audienţă, „Adevărul Literar şi Artistic” – beneficiind de o prezentare caldă, generoasă, a D-lui C. Stănescu , pe care o reluăm în acest documentar :” Este puţin probabil că au mai rămas pe undeva mărturii ascunse sau necunoscute „urme” eminesciene. O armată de cercetători şi eminescologi au răscolit, înainte şi după Perpessicius şi Călinescu, arhivele şi locurile petrecerii prin viaţă a poetului, încât, cu privire la scurta şi zbuciumata biografie pământească a lui Eminescu, nimic nou şi esenţial nu e de crezut că mai poate să apară. Rămâne mereu de descoperit şi redescoperit opera „poetului naţional” şi biografia lui „celestă” asupra cărora studiile, oricâte ar fi, se vădesc nu numai insuficiente, dar, uneori, caduce, datate şi, în orice caz, sub „orizontul de aşteptare” al noilor generaţii. Lumina stelei ce s-a stins izbeşte mereu altfel ochiul generaţiilor care se succed şi mereu alta este calea pe care ea cade. În această privinţă, singura esenţială, nimic nu poate fi definitiv şi totul rămâne încă de făcut. Şi totuşi, în zona cea mai puţin promiţătoare de surprize, aceea a mărturiilor celor ce l-au cunoscut pe poet, iată că ne vin ştiri noi, ce se adaugă celor strânse până acum de „eminescologi” . Doamna Ileana Ene, istoric literar şi cercetător la muzeul Literaturii Române, ne-a pus recent la dispoziţie un „imprimat” de 14 file datorat unui poet şi ziarist care l-a cunoscut pe Eminescu chiar în zilele cele mai tulburi ale chinuitei sale existenţe. Broşura, intitulată „ Eminescu ( Încercare critică)” datată „ 25 decembrie 1889”, Bucureşti, semnată Ilie Ighel, a rămas necunoscută până acum cercetătorilor şi eminescologilor reputaţi, de la Călinescu până la D. Vatamaniuc şi P. Creţia. Descoperit de doamna Ileana Ene în Arhiva G.Dem.Teodorescu, documentul pe care-l prezentăm cititorilor se află în sanctuarul cărţii vechi al Muzeului Literaturii Române. În felul său, documentul constituie o „revelaţie”, fiind încă un document asupra lui Eminescu. Alături de alţii, nutrim convingerea că, atunci când e vorba de un creator de talia lui Eminescu, nimic nu trebuie lăsat la o parte, orice document sau mărturie cu privire la poet trebuind să fie cunoscute. Este motivul pentru care, de ziua poetului, publicăm „încercarea” necunoscutului poet-gazetar Ilie Ighel, unul din emisarii tinerei generaţii a vremii care l-a înconjurat pe chinuitul poet cu cercul de căldură al entuziasmului şi preţuirii sale. Acesta ar putea fi şi „mesajul” pe care tânăra generaţie de azi merită să-l descopere şi să-l preia din mărturia veche de peste un secol semnată Ilie Ighel. Altfel, „toate-s vechi şi nouă toate”…\n","date":"29-02-2008","img":"","permalink":"https://axaneamului.ro/posts/magazine/axa-i/4-5/o-stire-care-inconjoara-lumea/","series":["AXA ANUL I"],"tags":["Mihai Eminescu"],"title":"O știre care înconjoară lumea"},{"author":"Alex Ivanov","categories":["Social"],"content":"Poetul cu cheia de gât lui George Mihalcea\nPe strada îngustă se vând cărţi\ntipărite pe frunze de nuc.\nVântul de toamnă, ţine loc de coperţi.\n“În oraşul ăsta, toţi termină o şcoală,\nFără ca nimeni s-o înceapă”, zice poetul\ncu cheia de gât.\nUneori e supărat, poezia lui nu mai este\ndemult o gumă de mestecat.\nEmigrant în uitare, poetul ăsta vine mereu\npe strada copilăriei mele, ca să cumpere\npoeme, ieftine, la mâna a doua.\nAici totul e închis.\nAu plecat toţi cu cheile de gât, către o altă copilărie.\nA mai rămas o călăuză, care dacă tot nu are ce face\nconfecţionează chei pentru cărţi.\nAdevărul e că cineva trebuie să o facă şi pe asta…!\nPrima brăţară Bunicului\n– De ce morile de vânt macină vânt?\nÎntreabă copila, ce abia se vedea din lanul de grâu,\nîn arşiţa verii.\nCine să-şi răspundă din pălăria bunicului\nLa culesul ultimelor prune?!\nOraş manechin lui Cristian Rădulescu\nÎn oraşul ăsta, nimeni nu mai citeşte poezie\niar cântecele incurabile se aud prin berării\nUnii oameni muncesc, alţii fură iluzii.\nSe fac afaceri cu mere şi autoturisme\nfranţuzeşti, caii indolenţi trag la căruţe\ndecorative, pline cu ţărani în costume Armani,\ncare vin să vândă produse agrare.\nPrimarul se freacă pe burtă şi ţine discursuri\ndemagogice câinilor vagabonzi.\nManechine superbe îşi lovesc sânii tari de\nbluzele lor colorate, iar ţiganii vând dolari\ndevalorizaţi.\nSe trăieşte din plin din praful cu miros de crin.\nIntelectualii şi proştii primesc cârje de-a moaca\nşi au intrare gratuită în biserici.\nÎn fiecare zi, cineva prezintă colecţii.\nDe vară, toamnă şi de alte anotimpuri,\ncolorate veşminte îmbracă trupuri moi,\ncăci doar haina îl face pe om…\nSeară muşcată în geam Bărbatului de lut\nFemeia mea era deja miercuri.\nSe pierduse în oale fără gust,\nfrământând pâinea de seară,\ncu mâini mari, arse de amintiri.\nE noiembrie în cana de lut,\niar caii transparenţi, trag la căruţa de sticlă.\nE noiembrie în casa ei cu pereţi de cuvinte,\niar păsări de toamnă îi trec peste buze.\nE noiembrie în verbele ei şi pe pleoape uscate.\nGeamul muşcat de muşcate, separă noaptea\nde ce trebuia a fi.\n– Cine îmi duce oile la munte? întreabă femeia.\nNu cred că trebuia.\nNu eu trebuia să fiu în noiembrie,\nnu mie trebuia sa-mi fiarbă cina,\nnu eu trebuia să-i sap ochii,\nnu eu trebuia s fi în locul bărbatului de lut.\nDar ce trebuia a fi eu?\nPoate cuvinte date de pomană în sâmbăta celor vii,\npoate cel ce ţipă când muşcă muşcata din geam,\npoate cel ce învie trudite cuvinte,\npoate cel ce trebuie uitat.\nMaci de fiecare lună Unei femei\nSub fustă, doar lanul de grâu\nse coace în pâine, scria poetul bolnav de uitare.\nTrei zile de maci, rătăciţi în câmp\ntrei zile, în care femeia zace în grâu,\ntrei zile în care bărbatul îşi\nascute secera.\nTrei zile, în care doar norii de vată\nsunt albi.\nTrei zile, în care se\nzămisleşte un nou început.\nSpăl trupul femeii de maci.\nSfânt ritual, în coacerea lunii.\nPruncii, născuţi sub zodia macului,\nduc mai departe grâul trudit în pâine.\nFertila povară dusă sub fustă,\nîn palme, măcinată în\noala de lut, din care bărbatul setea o stinge.\nPrima brăţară În Sud, ea, el şi rădăcini ajunse până\nîn dormitorul de sus, înconjurat de cărţi.\nLa Vest, munţi, ape şi avioane de hârtie.\nLa Est, balconul, ţipătul ei cu dantelă de noapte.\nLa Nord, doar eu,\nnimicul ales pentru o vreme!\nA patra brăţară Copiilor mei\nCând îţi cauţi iubirea cu pungile sub ochi,\niar tânăr mai eşti doar dimineaţa şi joia,\ncând vântul îţi umblă, deloc discret,\nprin buzunare, iar ridurile ruginesc în piele,\ncând nic vinul nu mai trece din strugure în vene,\ncând oasele dor a ploi de vară,\niar nopţile îţi zac în pantaloni, din ce în ce mai des,\ncând înţelepciunea este egală cu prostia tinereţii,\niar dinţii îţi cad în lapte, cînd burta se poartă cu bastonul.\nSigur că femeia de ieri te iubeşte\nmult mai puţin azi,\niar şpaga dată la azilul cu program redus\ne mult mai mică.\nA opta brăţară Ea umbla cu pinguini sub braţ.\nCaniculă cu grade sub umeri, era!\nPasăre de toamnă Am căutat o pasăre de noapte\nsă mă iubească şi să-mi strângă trupul\ncu aripile ei umede…\nNu am găsit decât o pasăre de toamnă\nuşor obosită, cu aripi murdare de vânt\ndar frumoasă ca un colţ de cer.\nMi-a făcut un cuib pentru ochii mei obosiţi\nde prea multă aşteptare.\nParfumul de început de toamnă zăbovea pe\naripile ei cuminţi.\nEra o fericire şi o tandră uitare,\no iubire ca o bătaie de aripi.\nEra ca o pasăre de toamnă în formă de gutuie coaptă,\naşezată în geamul de la casa din vis…\nDar într-o noapte a venit pasărea mea, cu aripi\nînfăşurate în dantelă neagră şi umedă.\nMi-a privit trupul din cămaşa cusută din frunze,\napoi m-a luat cu ea în oraşul plin de suspine!\nNici acum nu ştiu să deosebesc\no pasăre de noapte de o femeie.\nPaşi fără drum Drumul ăsta ar fi trebuit să ducă în sufletul tău,\npoveşti cu iubiri de o viaţă.\nPe drumul ăsta trebuia să ne întoarcem în frunze\neu cu tine.\nEu am rămas pe drum cu buzunarele pline de castane,\neu am rămas pe drum, înfăşurat\nîn amintirea rochiilor tale.\n(…)\nTu ai rămas la capăt de iubire,\nfără să ştii de căldura trupului meu,\nfără să ştii de căldura trupului tău,\nfără să ştii că eu şi cu tine\nmai avem un drum de făcut.\nMici bucurii de duminică Ea a închiriat o fereastră\npe chipul lui fără contur.\nÎn suflet poartă o rană albastră,\nîn timp ce el\nzideşte zăpezi peste sânii albi\nai unei alte femei.\nMărunte bucurii de dumincă\nţin loc de ninsoare.\nNimeni nu moare,\nnimeni nu îmbătâneşte\nşi nimeni nu culege păcate.\nHai să punem botniţă la şarpe\nşi să ne jucăm de-Adam şi Eva,\npână Dumnezeu nu închide fereastra.\nStrăzile au întinerit sub paşii noştri,\niar clipe se dezbracă pe bani de argint.\n","date":"29-02-2008","img":"https://axaneamului.ro/posts/magazine/axa-i/4-5/11-poeme/images/0.jpg","permalink":"https://axaneamului.ro/posts/magazine/axa-i/4-5/11-poeme/","series":["AXA ANUL I"],"tags":["poezie","Ars Poetica"],"title":"11 poeme"},{"author":"Mugur Vasiliu","categories":["Raportul orbului"],"content":"Acum mai bine de un secol, Eminescu trasa linia de demarcaţie între două categorii de indivizi care aveau ca “meserie” conducerea statului, politica. Astfel există o categorie alcătuită din politicieni şi alta din oameni politici. Deşi pentru noi mai puţin vizibilă, diferenţa între aceste două categorii este aceea că, spre deosebire de oamenii politici, politicienii îşi folosesc poziţia socială, obţinută prin practicarea politicii, în interes personal.\nÎn general noi înţelegem acelaşi lucru prin cei doi termeni, cu observaţia că “cei care fac politica” sunt, de obicei, răi dar că există – trebuie să existe – şi unii buni. Chiar dacă nu la alegerile acestea…\nFără îndoială că nu-i lucru uşor să îi deosebim pe politicieni de oamenii politici pe viu. Şi asta tocmai pentru motivele de mai sus. Teamă mi-e că vorbind despre omul politic voi deveni bătaia de joc a cititorilor fiindcă, trebuie să spun din capul locului, responsabilitatea stării de fapt şi de drept actuale a ţării noastre este consecinţa indiferenţei şi ignoranţei electoratului, adică a cititorilor, adică a domniilor voastre.\nOmul politic Premiza de la care pornesc este aceea că politica nu este o meserie. Poate fi privită ca o supra-meserie, dacă vrem cu tot dinadinsul să facem o apropiere între cele două cuvinte.\nPolitica este însă precumpănitor o preocupare, cu expresie publică activă, care are ca obiect împlinirea aspiraţiilor poporului din care face parte cel ce o practică. Abilitatea omului politic stă în găsirea modalităţilor de punere în practică a acestor aspiraţii, folosind întregul bagaj de experienţă propriu pentru neamul din care se trage. În continuare vom numi om politic pe acela care răspunde acestor prime caractere, opunându-l celui care are o altă definiţie adică politicianului – cu alte cuvinte vom folosi distincţia făcută de Mihai Eminescu.\nOmul politic îşi asumă părtăşia la conducerea unui stat. În faţa cui trebuie să răspundă omul politic? În faţa a tot ce s-a întâmplat până în momentul prezent cu poporul său. Cu alte cuvinte un conducător de stat sau un conducător de guvern trebuie să răspundă şi pentru faptele conducătorilor de stat şi de guvern dinaintea lor – şi de aici vine greutatea actului de conducere a cetăţii. În plan absolut orice conducător poartă o răspundere aparte în faţa lui Dumnezeu.\nÎn vreme ce politicianul răspunde în faţa populaţiei – adică a cetăţenilor statului – de îndeplinirea promisiunilor făcute în campania electorală (indiferent dacă ceea ce promite este bun sau nociv pentru…)\nÎntreg sistemul este construit în aşa fel încât accesul la cârma statului – respectiv a istoriei – îi este cu mult mai lesnicios politicianului, adică celui care promite lucruri plăcute – fie că le respectă, fie că nu – decât omului politic, cu alte cuvinte celui care promite lucruri necesare – de multe ori cu totul neplăcute. Pe scurt, politicianul este acela care promite ceea ce populaţia vrea să i se promită, fără să-i pese vreun moment dacă ceea ce aşteaptă “lumea” de la el este într-adevăr bun pentru neamul din care face parte. Astfel, în primul rând se pune problema conţinutului promisiunilor şi doar apoi respectarea lor.\nRevenind: sistemul care ia în faţa lui Dumnezeu şi în faţa istoriei un judecător fără identitate – electoratul format din populaţia statului – care votează pe ascuns – am numit votul “secret” – creează integral premizele dezvoltării clasei politicienilor şi face ca omul politic să fie prezent în conducerea statului din ce în ce mai rar.\nOmul politic are în tot ceea ce face sentimentul apartenenţei la neamul său – cu alte cuvinte la limba, tradiţia şi credinţa care definesc neamul său. De aici preocuparea sa principală este aceea de a crea în plan administrativ şi legislativ un cadru în care limba, tradiţia şi credinţa să călăuzească şi să sprijine continuarea drumului poporului său în istorie şi a neamului său spre Dumnezeu.\nPoliticianul nu crede o iotă din cele spuse mai sus: nici despre cultura, tradiţia şi credinţa că ar fi mai importante decât oricare altele – asta în cazul “fericit” în care crede că aceste cuvinte au acoperire în realitate. Fireşte că în general, nici o cultură nu este mai bună decât celelalte; dar aici nu e vorba de general, raportarea nu se face din plan neutru, ci e vorba despre credinţa, tradiţia şi cultura unui anumit popor, care în mod firesc sunt cele mai importante pentru poporul respectiv. Un popor are o singură credinţă, o singură cultură, o singură tradiţie, o singură istorie – tot aşa cum orice om are doar doi părinţi, orice ar crede el despre naştere. Credinţa are ea însăşi un caracter absolut – acesta este şi motivul pentru care se luptă cu atâta îndârjire împotriva ei prin relativizare. O singură credinţă defineşte un popor – cu toate acestea se înţelege mult mai uşor faptul că românii au o singură istorie decât că doar ortodoxia este definitorie pentru români. Acest din urmă lucru nu lezează pe nimeni şi nimic – şi dacă ar face-o nu e vina ortodoxiei. E ca şi cum faptul că eu am o anumită femeie mamă ar fi o ofensă la adresa celorlalte femei. Nici eu şi nici mama nu suntem de vină dacă problema se pune în felul acesta. Însă felul în care sunt văzute lucrurile are un anumit tâlc şi consecinţe devastatoare pentru noi.\nOmul politic este călăuză, adică acela care ştie drumul în istorie şi ştie că va da seama atât în istorie cât şi deasupra ei.\nPoliticianul îşi face un traseu după vorbele mulţimii. Dacă mulţimea vrea în porumb atunci politicianul promite şi – dacă nu e prea mare efortul – o duce direct în mijlocul lanului. El nu trebuie să răspundă decât în faţa mulţimii de îndeplinirea promisiunilor sale.\nDreapta politică şi valorile la care se raportează aceasta. În mod firesc, mai departe vom încerca un mic discurs asupra politicii în general şi a politicii din România în special. Deşi această încercare a noastră ar putea să pară prea curajoasă şi în acelaşi timp temerară ne încumetăm să o facem, tocmai pentru că racordul la realitatea politică românească actuală ne ajută în mare măsură.\nÎn general se consideră că în politică ar fi două direcţii – poziţii – categorice şi categoriale şi o poziţie mediană, oscilantă. Astfel vorbim despre dreapta politică, stânga politică şi de politica apropiată de centru – de aici centru-dreapta, centru-stânga, centru, şamd. La ce ne raportăm însă când facem aceste delimitări, iată un subiect foarte puţin şi confuz discutat în lumea politică actuală. Acesta este şi motivul care a dus la categorisiri de-a dreptul hilare: partide de centru stânga – care se autodefinesc ca atare – sunt considerate partide de dreapta, partide prin definiţie de stânga – dar nu de stânga socialistă sau cum e denumită astăzi social-democraţia – sunt din nou considerate de dreapta; ce să mai vorbim de partidele care au ca doctrină şi ideologie codul penal şi care la rândul lor sunt catalogate a fi tot de dreapta. Poate cel mai necesar lucru, pentru a evita aceste confuzii ar fi o descriere a dreptei: atât a valorilor la care aceasta se raportează cât şi a modului de raportare.\nAstfel, principial trebuie spus din start că orice doctrină politică, orice ideologie politică nu apare din vid şi nu se suprapune pur şi simplu peste oricare realitate socială şi culturală. Fără îndoială există legături – sau ar trebui să existe – între doctrinele politice şi realitatea spirituală, istorică, culturală şi civică a unui popor.\nUn popor este definit, cum spuneam mai sus, de câteva constante care formează fundamentul lui – sigur că de-aici apare “crunta învinuire” de fundamentalism, care este ridicolă tocmai prin aceea că nu există construcţie solidă pe pământ care să reziste fără un fundament – sau fără o bază – foarte bine stabilit. Astfel, pentru români ceea ce stă mărturie de fiinţarea acestui popor sunt istoria, cultura şi credinţa românilor. Am lăsat la urmă credinţa nu pentru că ar fi cel mai puţin importantă ci pentru că ea necesită o discuţie separată, pe care o vom face revenind. Aşadar, politica în spaţiul românesc trebuie cu necesitate să se raporteze la aceste valori.\nCum se raportează în România politica ultimilor ani la acestea? În primul rând prin distrugerea perspectivei istorice, prin crearea unui învăţământ în care această preocupare este pusă sub semnul îndoielii, prin modificarea şi lăsarea la îndemâna tuturor nepregătiţilor a istoriei naţionale – n-are rost să detaliem discuţia despre manualele de istorie, care sunt o ruşine naţională –, preluând şi promovând interpretări mistificatoare ale personalităţilor şi momentelor cruciale din istoria românilor, fabricate de regimul comunist, despre care nu trebuie vorbit la capitolul politică ci la cel al infracţionalităţii.\nCât priveşte ceea ce se înţelege îndeobşte prin cultură, lucrurile stau cu mult mai grav. Valorile culturale interzise în timpul regimului comunist au rămas în continuare în umbră – de cealaltă parte vedem cu stupoare cum non-valorile vremii de care vorbim sunt promovate în continuare, cum vechea gardă a kominternului, revigorată şi întinerită a reluat ştafeta direcţionării culturii româneşti oficiale; totodată cum figuri sfinte ale culturii româneşti sunt bătaia de joc a anonimilor cu nume încâlcite, în reviste sprijinite financiar de statul român, cum vocile boscheţilor bucureşteni devin vocile culturii naţionale, cum expresia durerilor noastre este luată în râs considerându-se că nici nu există. Pe teren cultural lucrurile sunt flagrante, foarte uşor de verificat, foarte uşor de vădit – fii foştilor kominternişti sunt cei care formează clasa culturală românească, cei recunoscuţi de străinătate – ca şi cum legitimitatea culturală ar avea nevoie de recunoaşterea personală a străinătăţii. O cultură are expresii care depăşesc cadrul naţional participând prin acestea la marea cultură, la cultura universală. Aceasta este verificare şi recunoaşterea pe care trebuie să o caute cultura românească şi nu recunoaşterea personală a unor domni de către alţi domni drept analişti politici de geniu, drept scriitori de mărime “europeană”. În Europa şi scarlatina este europeană nu numai Shakespeare, doar că scarlatina este recunoscută printr-un certificat medical câtă vreme Shakespeare îşi este sieşi certificat de autenticitate şi valoare. În cultură nu există certificate de bună purtare care să ateste valoarea autentică. Există însă recompense pentru servilism politic european, ceea ce e cu totul altceva.\nDespre modul de raportare al politicii româneşti la ortodoxie – credinţa românilor – vom spune doar câteva cuvinte. Cea mai mare ispită cu care din păcate ne luptăm din ce în ce mai puţin este democratizarea credinţei noastre ortodoxe. Suntem în plin “proces ecumenic globalizand”, prin aceasta înţelegând un fel de târg privitor la dogma ortodoxă şi nicidecum o încercare de înţelegere şi recunoaştere reciprocă. E cred inutil să spunem că nu poate exista nici un astfel de dialog, fiindcă e evident că el ar însemna încălcarea principiului de bază al ortodoxiei anume dogma. Statul român are, fireşte, prin clasa politică actuală – prin asta înţelegând clasa politică din ultimii zece ani –, o poziţie caraghioasă faţă de Biserică: pe de-o parte practică în toate segmentele legislativului şi executivului un ateism fără echivoc, pe de altă parte nu există om politic care să nu fi afirmat public cât de creştini sunt românii – fireşte şi el personal – şi cât de importantă este această instituţie numită Biserica ortodoxă “pentru noi”. Cred că iar ating un punct comun în politica vremii când spun că această ultimă poziţie a oamenilor politici vine tocmai din faptul că sondajele sociologice au arătat că românii – pe limba lor electoratul – au încrederea cea mai mare în această instituţie, ceea ce le dictează imediat captarea acestui electorat. Din păcate electoratul în discuţie nu-şi pune problema încercării creştinismului oamenilor politici prin actele lor. Cum poate fi creştin ortodox un parlament – membrii unui parlament – care votează o lege împotriva învăţăturii ortodoxe? Cum pot fi creştin-ortodocşi – adică în dreapta credinţă – cei ale căror interese la nivel de stat sunt atee? Iată numai două din întrebările la care ar trebui să-şi răspundă onoratul electorat, atunci când îşi ia “destinul istoric” în mâinele-i democratice – fie-mi iertată îndrăzneala. Totodată, iată doar două întrebări pe care nimeni nu şi le pune, lucru simptomatic pentru distinsul nostru electorat…Cât priveşte faptul că ortodoxia nu este singura credinţă trebuie nu numai să ne îndoim, noi ca ortodocşi, ci trebuie să fugim şi de gând, fiindcă asta ar însemna sfârşitul mântuirii noastre. Motivele pentru care se întâmplă ceea ce se întâmplă sunt multiple – iar noi nu le vom discuta aici.\nDeşi am spus mai sus că orice putere politică trebuie să se raporteze la valorile neamului său, fără îndoială că nu ne refeream la o raportare ca cea de mai sus. De altfel, în rândurile de mai sus n-am făcut altceva decât să definim stânga politică, care are ca expresie individuală politicianul de care am pomenit în primele rânduri. Observaţi cum se potrivesc trăsăturile politicianului cu cele ale omului de stânga. E chiar o identificare.\nAşa credem că se verifică şi se identifică poziţia politică – şi nu prin afirmarea apartenenţei la una dintre poziţiile politice. Nu-i de-ajuns să afirmi că eşti de dreapta ca să şi fii.\nOprim aici consideraţiile despre omul politic şi politicianism. Pe parcursul săptămânalului vă veţi mai fi întâlnit cu acest subiect, dealtfel foarte important.\n","date":"29-02-2008","img":"","permalink":"https://axaneamului.ro/posts/magazine/axa-i/4-5/despre-politica-si-politicianism/","series":["AXA ANUL I"],"tags":["Mihai Eminescu","politică"],"title":"Despre politică și politicianism"},{"author":"Eduard Țugui","categories":["Basarabia","Politică"],"content":"Apariţia, la 17 februarie 2008, a unei noi entităţi politice pe harta politică europeană a zdruncinat încă o dată şi aşa fragila securitate regională. Declaraţia legislativului de la Priştina cu privire la independenţa provinciei Kosovo şi graba, oarecum previzibilă, cu care o serie de state au recunoscut această independenţă, realimentează tendinţe secesioniste în diverse regiuni ale globului, inclusiv în Republica Moldova. Sunt evenimente care nu dau bine la integritatea şi independenţa (potenţială) acesteia şi necesită analiză şi mare acurateţe diplomatică.\nDilema autodeterminare – integritate Autodeterminarea apare ca concept pe timpul revoluţiei burgheze din Franţa şi deşi s-a bucurat de o largă popularitate în rândul popoarelor europene, la scurt timp, însă, aceasta a fost compromisă chiar de către statul moaşă a acesteia, în contextul în care Napoleon acoperea treptat hartă politică a continentului. Alte mari puteri europene, ca Rusia şi Austria, au speculat şi ele, cât au putut, dorinţa de emancipare a popoarelor balcanice. Aşa ca până la sfârşitul secolului al XIX-lea, autodeterminarea rămânea un deziderat privit uneori cu circumspecţie. Sfârşitul primului război mondial a constituit apogeul naţionalismului european, naţionalism care contamina deasemenea întraga Asie, însă autodeterminarea nu a beneficiat de statutul de principiu al dreptului internaţional care să se regăsească în Statutul Ligii Naţiunilor şi rămânea mai degrabă un deziderat politic. Situaţia s-a schimbat după cea de-a doua conflagraţie mondială, iar în Carta Naţiunilor Unite, semnată la 26 iunie 1945, în art. 1 şi 55 se fac referinţe la dreptul popoarelor la autodeterminare, conferindu-i, astfel, autodetrerminării greutate juridică internaţională. Atâta doar că în aceiaşi Cartă se regăseşte un alt principiu eliminatoriu pentru autodeterminare şi anume – dreptul statelor la menţinerea integrităţii teritoriale. Şi dacă în Africa autodeterminarea a servit ca principiu de bază, în contextul în care Statele Unite şi Uniunea Sovietică grăbeau deeuropenizarea periferiei mondiale, în Europa integritatea teritorială a stat la baza tuturor aranjamentelor postbelice. Astfel, la punctul 3 al Actului final de la Helsinki, semnat la 1 august 1975, care a fost documentul care să asigure pacea în Europa, se preciza: „Fiecare dintre statele participante consideră drept inviolabile toate frontierele celorlalte, precum şi frontierele tuturor statelor din Europa şi, în consecinţă, se vor abţine, acum şi în viitor, de la orice atentat împotriva acestor frontiere. Drept urmare se vor abţine, de asemenea, de la orice cerere sau act de acaparare şi uzurpare a întregului sau a unei părţi a teritoriului oricărui stat participant.” Punctul 4 al Actului vine cu o completare suplimentară la logica integrităţii teritoriale a statelor şi anume: ”Statele participante vor respecta integritatea teritorială a fiecăreia din statele participante. În consecinţă, ele se vor abţine de la orice acţiune incompatibilă cu scopurile şi principiile cartei Naţiunilor Unite, acţiune îndreptată împotriva integrităţii teritoriale, independenţei politice sau unităţii oricărui stat participant şi, în special, de la orice asemenea acţiune care constituie o folosire a forţei sau a ameninţării cu forţa. Statele participante se vor abţine, de asemenea, fiecare, de a face din teritoriul celuilalt obiectul unei ocupaţii militare sau al altor măsuri de folosire directă sau indirectă a forţei în contradicţie cu dreptul internaţional sau obiectul unei dobândiri prin asemenea măsuri sau prin ameninţarea cu ele. Nicio ocupaţie sau dobândire de această natură nu va fi recunoscută ca legală.” Actul a fost semnat de către toate statele membre ale OSCE, inclusiv de către Washington şi Moscova, şi este bineânţeles şi astăzi în vigoare. În alte părţi ale lumii, însă, cele două principii au rămas la latitudinea marilor protagonişti ai scenei internaţionale şi le-au folosit ca instrumente suplimentare de penetrare a periferiei, iar odată cu implozia blocului socialist „jocul de-a dreptul internaţional” a devenit şi o practică europeană.\nPolitică şi geopolitică Ceea ce se întâmplă astăzi în Balcani nu este o noutate în practica internaţională, iar secesionismul după cum menţionam a fost pe larg utilizat de către marile puteri în demersurile lor internaţionale. Să ne amintim doar de apariţia statului Panama la anul 1903, când SUA au contribuit la separarea acestuia de Columbia, în perspectiva construcţiei Canalului care leagă Atlanticul de Pacific, sau de apariţia statului Taiwan. Recunoaşterea Ciprului de Nord de către Turcia sau încercările disperate ale Rusiei de a-şi păstra influenţa în spaţiul post-sovietic prin intermediul secesionismului din R.Moldova şi Georgia sunt alte pseudo-realizări în acest sens.\nRegiunea balcanică, fiind un releu geopolitic care leagă Occidentul de Orient, a fost permanent un obiect de dispută al marilor puteri, iar secesionismul alimentat din exterior nu este străin regiunii. De fiecare dată sentimentele naţionaliste din această zonă au fost exploatate de diferiţi potentaţi ai timpului. Seismul geopolitic care a dus la destrămarea lagărului socialist a creat un vid geopolitic în zonă şi a readus aici energiile mai multor jucători strategici. Chiar de la începutul destrămării fostei Iugoslavii, Statele Uniteşi aliaţii europeni au susţinut şi au contribuit la acest demers reactivând, totodată, „butoiul cu pulbere” balcanic. Să presupunem că testamentul machiavelic indica acest lucru, în cazul primului val de reâmpărţire a acestui areal, or, niciodată, nimeni, nu a dorit existenţa unor state puternice în Balcani şi la Marea Neagră. Plus că, unele state nou create au fost pe rând ancorate în structurile euroatlantice iar Rusia a fost, după 1999, oarecum îndepărtată de la treburile din zonă. Aceasta, nu a dus, însă, şi la temperarea resentimentelor de aici. Susţinerea de acum a independenţei provinciei Kosovo nu dă dovadă de multă previziune în materie strategică. Este aparent inexplicabilă atitudinea SUA şi a statelor europene printre care Germania, Franţa şi M.Britanie, în contextul în care aveau practic suveranitatea asupra regiunii. Care ar fi logica dacă excludem altruismul în raport cu poporul albanez? Dacă luăm în calcul că în Kosovo sunt mari rezerve de crom sau că teritoriul reprezintă un dispozitiv strategic şi comercial în Balcani, atunci acesta putea fi utilizat “la pachet” cu Serbia, care fiindu-i asigurată integritatea teritorială putea servi ca pion de bază al SUA şi al Europei în regiune. Iar trupele NATO – KFOR – puteau, prin perpetuarea prezenţei, să joace rolul trupelor ruseşti din Transnistria. Tensiunea legată de nemulţumirea albaneză asigura legitimitatea acestei prezenţe. Rusia, în acest context, era practic scoasă din jocul balcanic pentru o bună perioadă de timp. Dacă prin această recunoaştere, occidentul face un gest pentru a sensibiliza lumea islamică, atunci evectul nu va fi cel scontat, atâta timp cât multe popoare musulmane acuză occidentul de toate nenorocirile, inclusiv de temperiile meteorologice. Nu ar fi suficient. Ce se întâmlă în acest caz? Statele Unite vor avea încă o mare bătaie de cap, în Balcani. Uniunea Europeană este pasibilă de a cunoaşte o nefericită aventură, pentru că dacă se obligă, prin misiunea EULEX , să asigure buna tranziţie spre independenţă a provinciei, îşi asumă o obligativitate care ste greu de materializat. Degringolada balcanică este doar la început, ca să nu uităm de Republica Sârbska, de Metohia sau de părţi din Macedonia şi aiurea. Dar dacă astfel stau lucrurile de ce Europa se înscrie în această cursă? Vrea să demonstreze (in)eficacitatea şi să pretindă un nou statut în ierarhia internaţională sau execută o iniţiativă americană? Sau poate Uniunea Europeană pregăteşte astfel Serbia de aderare, nedorind să o accepte cu tot cu cei două milioane de musulmani?!\nCert este că deocamdată principalul beneficiar al unui asemenea demers occidental a fost Rusia. Rusia, nealiniidu-se poziţiei occidentului, a obţinut largi posibilităţi de manevră în Balcani. Pentru că valul geopolitic a împins Serbia în braţele diplomaţiei ruse. Susţinând cauza Serbiei, Rusia a reuşit să obţină achiziţia compania monopolistă energetică de stat sârbe la un preţ derizoriu şi să forţeze realizarea proiectului South Stream, în detrimentul NABUCO, prin care să penetreze piaţa europeană prin Bulgaria şi Serbia. Plus, Serbia redevine aliatul natural al Rusiei în Balcani, prin intermediul căruia va putea să-şi menţină prezenţa în regiune şi să pună probleme oricând „administraţiei ” europene a regiunii. Şi dacă balcanii sunt un butoi cu pulbere, Rusia are acum chibritele pentru a-l reactiva. Plus că Moscova poate de acum oricând să invoce cazul Kosovo ca precedent în soluţionarea conflictelor cu tentă separatistă din spaţiul post-sovietic ori de aiurea. Şi R.Moldova este vizată direct de aceste ameninţări.\nScenarii pentru R.Moldova Ambele state româneşti sunt puse într-o situaţie mai mult decât delicată în această nouă situaţie. La summit-ul UE-Rusia de la sfârşitul lui 2007, Putin, vădit nemulţumit de atitudinea UE faţă de provincia Kosovo, a amintit printre altele că pe continent mai sunt probleme de asemenea natură, arătând cu degetul şi spre România. Principiul istoric şi cel demografic fac analogia dintre provincia Kosovo şi maghiarii din Transilvania una cel puţin nereuşită, iar tratamentul de care aceştia beneficiază în statul român, ca minoritate etnică, suscită invidia multor asemenea minorităţi din întreaga lume – de la uigurii din China până la curzii din Turcia. În altă ordine de idei, „nenorocirea” lor constă în faptul că sunt izolaţi de statul protector de un „brâu românesc” care sperăm nu va ceda niciodată… De altfel, este demnă de respect reacţia Bucureştiului, prin vocea preşedintelui T.Băsescu şi Declaraţia Parlamentului, care a unit clasa politică românească în a nu recunoaşte independenţa noului vecin balcanic. Sperăm să fie consecventă.\nAltfel stau lucrurile în Basarabia! Chiar a doua zi de la autoproclamarea Kosovo, autorităţile de la Tiraspol au declarat că pregătesc un demers către ONU, prin care să ceară recunoaşterea Transnistriei. Iar aşa-numitul Minister al Afacerilor Externe al regiunii susţine că s-a inventat remediul secesionismului şi, evident, invocă cazul Kosovo drept precedent. Cazul Kosovo va fi de acum încolo în declaraţiile multor mişcări secesioniste din întreaga lume, însă tipologizarea separatismului ne obligă să reamintim pentru cei cei nu cunosc sau nu vor să cunoască, deosebirile esenţiale dintre Transnistria şi Kosovo. Conform criteriului autodeterminării, avem patru mari tipuri de separatism în întreaga lume: separatism etnic; separatism confesional; separatism etnoconfesional şi; separatism politic. Separatismul etnic este acela în care grupul social care revendică autodeterminarea se deosebeşte de majoritatea populaţiei statului pe teritoriul căruia se manifestă din punct de vedere naţional (etnic), ca de exemplu Osetia de Sud unde osetinii fiind un popor distinct de cel georgian sunt ca şi aceştia din urmă creştini. Respectiv separatismul confesional (religios), ca de exemplu Adjaria populată de georgieni musulmani, are religia ca temei al secesiunii. Separatismul etnoconfesional, cum ar fi în Cecenia, este o combinaţie a primelor două. Separatismul politic sau artificial, însă, nu presupune o deosebire etnoconfesională şi este de fiecare dată doar un moft al unei mari puteri şi/sau a unor mici lideri locali, ca de exemplu în Yemenul de Sud. Prin urmare, în Kosovo este vorba de un separatism etnoconfesional iar în Transnistria despre unul artificial. La populaţia de cca jumătate de milion, chiar şi cele mai pesimiste calcule declară o componentă moldovenească de o teime şi, respectiv, ruşii şi ucrainenii fiind reprezentaţi în aceeaşi măsură. Numai în Chişinău sunt mai mulţi ruşi decât în toată Transnistria, autodeterminarea cărui popor o cere fauna din conducerea transnistreană în acest caz? Unde mai pui că şi ruşii şi ucrainenii din regiune sunt creştini ortodocşi (ca să vezi!). Deosebirile pot continua şi în cazul statutelor juridice diferite de care au beneficiat cele două regiuni în fostele state federale, de tratamentul de care s-au bucurat cele două etnii şi, important, de condiţiile în care s-au autoproclamat.\nDincolo de aceste cunoscute deosebiri, situaţia din regiune nu este deloc favorabilă integrităţii teritoriale a R.Moldova, iar Rusia va utiliza oricând drept argument în negocierile pe acest subiect cazul Kosovo, deşi, după o perioadă de „meditaţie”, Chişinăul a declarat că nu recunoaşte noua creaţie balcanică. Moscova va utiliza argumentul, însă este puţin probabil că va face abuz, în sensul recunoaşterii oficiale a Transnistriei, cel puţin deocamdată. Pe lângă faptul că Rusia încă mai are o Cecenie, o Başkirie sau un Tatarstan, aici se face diferenţa dintre diplomaţia occidentală şi cea rusească, or, Rusia nu-şi doreşte un stat transnistrean independent care a-r îndepărta Basarabia de Moscova. Ca să nu amintim de un eventual iredentism în acest caz, prin care Basarabia ar reveni în graniţele teritoriale ale României. Rusia vrea întreaga Basarabie, iar apariţia unei transnistrii autoproclamate a avut scopul de a nu permite reintegrarea teritoriului românesc, adică inversul a ceea ce face astăzi occidentul în Balcani. Astfel, dacă în timpul când parlamentul de la Priştina declara solemn independenţa provinciei, liderii Abhaziei şi Osetiei de Sud au fost invitaţi la Kremlin pentru „consultări”, nu a fost invitat şi I.Smirnov. De ce oare? Nu cumva pentru că recentele vizite ale lui Voronin la Moscova au, printre altele, şi scopul de a impune un nou document care să „reglementeze” diferendumul transnistrean? Bănuim că acesta, în cazul în care există, nu prevede un stat moldovenesc integrat şi fără prezenţă militară rusească pe teritoriul său. Rusia, reproşând occidentului comportamentul din Kosovo, îşi asigură în continuare boicotarea negocierilor în formatul „5+2” (să nu creadă cineva că le boicotează Smirnov din proprie iniţiativă) atât de greu impus de către SUA şi UE. Şi atrage Chişinăul la un dialog bilateral prin care sub formă de negocieri, în reuşita cărora crede doar administraţia (pardon, conducerea!) comunistă din Basarabia, forţează un proiect de transnistrizare a întregului stat. Acesta este de fapt pericolul cel mai mare, care este alimentat de actuala conjunctură, nu recunoaşterea oficială a Transnistriei de către Rusia.\nOricum vor decurge evenimentele, cazul Kosovo nu este cel mai fericit eveniment care s-a petrecut în regiune, în contextul extinderii jurisdicţiei Chişinăului asupra teritoriului din stânga Nistrului. În ultimă instanţă, nu este un eveniment fericit pentru întregul spaţiu românesc, sau poate este? Pentru că dacă cineva doreşte acum să umble la frontierele politice din regiune, poporul român, în cazul în care ştie să participe activ, nu are de ce se nelinişti!\n","date":"29-02-2008","img":"https://axaneamului.ro/posts/magazine/axa-i/4-5/autodeterminarea-si-integritatea-teritoriala-a-republicii-moldova/images/0.jpg","permalink":"https://axaneamului.ro/posts/magazine/axa-i/4-5/autodeterminarea-si-integritatea-teritoriala-a-republicii-moldova/","series":["AXA ANUL I"],"tags":["destrămare","independență","revoluție"],"title":"Autodeterminarea și integritatea teritorială a Republicii Moldova"},{"author":"Monahul Filotheu","categories":["Istorie"],"content":"Scrisoarea unui eretic şi răspunsul unui monah Mai jos, este reprodusă scrisoarea ereticului, exact aşa cum a fost primită la redacţie.\nCarissimo\nMare poate fi prostia omeneasca, iar cea romaneasca este fara masura!\nIn Germania si America se fac Liturghii in bisericile protestante si nimanui nu i-a dat prin cap sa protesteze.\nLa noi, la catolici, dar si la Vechii Catolici si la Anglicani se pun ortodocsilor biserici la dispozitie, pentru a sluji alternativ (acestia din urma neavind biserici proprii), fara ca sa-si fi pus nimeni problema ca s-ar comite un sacrilegiu.\nPreotul romin ortodox din Constantinopol slujeste in biserica armeana (tot monofizita sau miafizita), fara sa-i fie teama ca se spurca. S-au gasit doi destepti sa protesteze, ca bietii copti au facut Liturghia in Biserica Sf. Ecaterina din Bucuresti, iar acum trebuie spalata si tirnosita Biserica, parca ar fi fost intinata de pagini.\nLa Damasc, in fosta catedrala rum-ortodoxa, devenita in sec. 8 Moscheia Omeazilor, slujeau in mod alternativ ortodocsii, iar dupa ei ori inaintea lor se tinea Marea Rugaciune in ritul islamic, fara sa fi fost gaura in cer. Moastele Sf. Ioan Botezatorul se afla inca acolo in aceasta moscheie, fosta Biserica. Eu le-am vazut, cind am fost in Damasc.\nLa Sf. Ecaterina din Sinai, din sec. 10 exista o moscheie in fosta trapeza a manastirii, cu minaret, iar abatele arhiepiscop titular de Raith si Pharan este instanta suprema, pentru beduinii musulmani, din jurul manastirii (potrivit shariei), si care ajuta si pazesc pe calugari si Sfinta Manastire de la poalele Muntelui Revelatiei.\nPatriarhii Constantinopolului au fost toti monofiziti, pina la imparatul Justinian I, in conformitate cu dispozitiile Henoticonului, din 482, care ignora Calcedonul. Adoptarea Henoticonului era conditia pe care le-o punea imparatul romeu, inainte de-a-i confirma in scaun. Cu toate acestea nu sunt scosi din diptice. Exemplele le pot continua, dar ma opresc aici.\nSi acum, se face taraboi pentru un gest de ecumenism, de ajutor fratzesc, oferit de Sf. Patriarhie din Bucuresti, bietilor copti. Un lucru pot sa spun, Christologia copta este destul de diaphiza in continutul ei, chiar daca nu este formulata in terminologia calcedoniana.\nCa nu amesteca vinul cu apa, ei spun ca vinul contine si asa apa, deci nu trebuie amestecat. Pe greceste “vin” se spune KRAZI, care insemneaza etimologic SPRITZ, adica vin amestecat cu apa. Existind acest termen grecesc deja pentru vin, miafizitii n-au mai considerat necesara forma ritualistica de amestecare a vinului cu apa, simbol al firii divine si umane.\nPot sa mai spun ca in realitate, coptii sunt mai buni ortodocsi decit rominii si decit multi alti “calcedonieni”: ei postesc, merg la biserica, fac asceza si mai ales au rezistat 1400 de ani pericolului islamic, cu mai multa dirzenie si cu mai multa demnitate decit clerul si vladicii BOR in cei 40 de ani de comunism.\nDomnisorii respectivi, clerul si tot crestinul din Romania au numai de invatzat de la coptii din Egipt, de la sirieni, de la armeni, de la etiopieni, abesinieni si nubieni.\nEu am celebrat Sf. Liturghie in ritul copt si cu clerul acestei Biserici Sfinte, dupa cum am celebrat si cu fratii ortodocsi si uniti, fara sa-mi fac probleme de constiintza ori sa ma tem ca n-o sa ma mai pot mintui. He, he, alte probleme si abateri intineaza Bisericile: preotii ghicitori, vrajitori si deschizatori de pravila, tradarea secretului marturisirii sau aluziile privitoare la pacatele penitentului, lacomia de bani a vladicilor si preotilor, lipsa lor de activitate, redusa la lalaitul de dumineca, cu silirea duhului spre racnire, pomenile, sarindarele, caldarusa, mesele copioase la boteze sunt mai mari pacate decit ca un cleric copt a slujit Sf. Liturghie in Biserica Sf. Ecaterina din Bucuresti.\nPrea Fericitul Parinte Daniel I ar putea sa-i pedepseasca aspru pe acesti instigatori si provocatori de zizanie, neliniste, nesigurantza si dusmanie in Biserica. Coptii cred in Sfinta Treime, au sapte Taine, au succesiune apostolica, au ierarhie sacramentala, deci nu le lipseste nimica, in afara de “erezia” monofizita.\nNumai ca si aici se cuvin citeva precizari:\nMonofizitii au respins formal Calcedonul. Ortodocsii au acceptat formal Calcedonul, dar, in realitate, au pus si pun accentul pe firea Divina a Lui Iisus Hristos. De aici sfintii slabi si spiritualizati, aversiunea fata de trup, scrupulozitatea excesiva fata de pacat, stilpnicii, Cuminecatura, ca o coroana a vietii spirituale, fapt care a dus la situatia ca la ortodocsi nu se mai cumineca nimeni, iar dumineca si de sarbatori, preotii cumineca doar pruncii si citeva babe, care aduc prescura si implinesc toate epitimiile si canoanele cerute de cler, dar pe care clerul insusi nu le mai respecta. Le pretinde doar de la credinciosi, ascunzindu-se dupa deget. Latinii au acceptat formal Calcedonul, dar au pus si pun accentul pe firea umana a Lui Iisus Hristos. De aici sfintii grasi si bine hraniti, ghiftuiti chiar, statuile, apoi accentul mai mare pe Craciun si nu pe Sfintele Pasti (adica pe Nastere si nu pe Inviere) etc.  Atit pentru azi si-ti doresc noapte buna.\nSper ca Prea Fericitul Parinte Patriarh Daniel I va face ordine si-i va pune la punct pe acesti oameni de izgaga, cu nivel teologic de doi lei.\nDumnezeu sa fie cu noi si sa ne binecuvinteze,\nIoan Marin Malinas\nFaptul că BOR nu s-a zbătut să-şi cumpere sau construiască propriile biserici în diasporă înseamnă:\ncă politica externă a BOR este foarte prost concepută că BOR este singura (dacă nu cumva printre puţinele – deşi nu mai ştiu alte cazuri) Biserică Ortodoxă care face acest lucru  In Germania si America se fac Liturghii in bisericile protestante si nimanui nu i-a dat prin cap sa protesteze.La noi, la catolici,\naha… e bună precizarea asta; pentru că dincolo de aceste cuvinte tot ce se scrie are altă culoare şi cu atît mai mult va fi extrem de simplu să nu amestecăm merele cu perele\ndar si la Vechii Catolici si la Anglicani se pun ortodocsilor biserici la dispozitie, pentru a sluji alternativ (acestia din urma neavind biserici proprii), fara ca sa-si fi pus nimeni problema ca s-ar comite un sacrilegiu.\nPreotul romin ortodox din Constantinopol slujeste in biserica armeana (tot monofizita sau miafizita), fara sa-i fie teama ca se spurca.\nRuşine, deci, încă o dată. Şi grecilor, că pe teritoriul lor canonic îngăduie astfel de rătăciri.\nS-au gasit doi destepti sa protesteze, ca bietii copti au facut Liturghia in Biserica Sf. Ecaterina din Bucuresti, iar acum trebuie spalata si tirnosita Biserica, parca ar fi fost intinata de pagini.\nLa Damasc, in fosta catedrala rum-ortodoxa, devenita in sec. 8 Moscheia Omeazilor, slujeau in mod alternativ ortodocsii, iar dupa ei ori inaintea lor se tinea Marea Rugaciune in ritul islamic, fara sa fi fost gaura in cer. Moastele Sf. Ioan Botezatorul se afla inca acolo in aceasta moscheie, fosta Biserica. Eu le-am vazut, cind am fost in Damasc.\nDacă vreodată s-a întîmplat aşa, nu ştiu, pentru că nu cunosc. Dar un lucru este cert, anume că astăzi fosta bazilică e doar moschee.\nLa Sf. Ecaterina din Sinai, din sec. 10 exista o moscheie in fosta trapeza a manastirii, cu minaret, iar abatele arhiepiscop titular de Raith si Pharan este instanta suprema, pentru beduinii musulmani, din jurul manastirii (potrivit shariei), si care ajuta si pazesc pe calugari si Sfinta Manastire de la poalele Muntelui Revelatiei.\nBeduinii din Sinai sînt foşti creştini ortodocşi şi ei ştiu lucrul acesta. Ultimul care a murit şi a fost îngropat cu cruce la cap a fost o femeie, pe la anul 1750. Mai mult, ei sînt vlahi, aduşi de Sfîntul Împărat Iustinian din Balcani în Sinai. Şi ei ştiu asta, şi spun despre ei înşişi “noi sîntem din ţara Llah”. Mai mult, recomand înveninatului papistaş care se bagă unde nu-i fierbe oala să meargă în Sinai şi să-i vadă pe beduini cum dorm pe jos, în uşa mănăstirii, ca să nu poată nimeni să intre noaptea în mănăstire, ori să urce noaptea pe vîrful Muntelui Sinai şi să-i vadă pe foştii creştini vlahi cum se nevoiesc dormind pe piatră la peste 1000 de metri altitudine, cu urechile ciulite să nu treacă cineva pe lîngă ei fără să-l ajute, gata să îţi ofere un ceai cald sau altceva (cum nimeni între musulmani nu face). Nu am întîlnit în toată lumea arabă beduini atît de nobili, de blînzi şi de serioşi cum sînt aceştia. Nu este legendă faptul că cineva şi-a pierdut noaptea un portofel cu 1000$ şi a doua zi l-a găsit la şeicul beduinilor.\nAfirmaţia că moscheea e construită în secolul 10 nu se susţine prin nimic. Poate vrea să spună că trapeza a fost construită în secolul 10, iar shimbarea destinaţiei ei s-a făcut mai tîrziu, sub stăpînirea otomană, cînd beduinii musulmani, sustrăgîndu-se de la biruri, au devenit la fel de oprimaţi ca şi creştinii, şi era firesc să li se dea un colţ de rugăciune în spatele zidurilor, unde micile grupuri înarmate şi tîlharii de toate felurile nu puteau pătrunde, ci doar expediţiile militare oranizate puteau vătăma mănăstirea. Dar, atenţie, şi aici e vorba de ceva: trapeza e trapeză, biserica e biserică, şi acestea două nu s-au amestecat niciodată.\nPatriarhii Constantinopolului au fost toti monofiziti, pina la imparatul Justinian I, in conformitate cu dispozitiile Henoticonului, din 482, care ignora Calcedonul.\nSfîntul Iustinian a ajuns împărat la anul 527.\nÎntre 518-520 a fost patriarh Sfîntul Ioan Capadocianul, pe care Biserica Ortodoxă îl prăznuieşte la 25 august, împreună cu ceilalţi patriarhi ortodocşi: Ghenadie (+471), Mina (+552) şi Epifanie (+535) care s-au luptat cu erezia monofizită. Oare prezenţa Sfîntului Ioan Patriarhul pe scaunul Constantinopolei, adus de împăratul ortodox Iustin I este suficientă, sau nu pentru a demonta afirmaţia rătăcită?\nAdoptarea Henoticonului era conditia pe care le-o punea imparatul romeu, inainte de-a-i confirma in scaun. Cu toate acestea nu sunt scosi din diptice. Exemplele le pot continua, dar ma opresc aici.\nSi acum, se face taraboi pentru un gest de ecumenism, de ajutor fratzesc, oferit de Sf. Patriarhie din Bucuresti, bietilor copti. Un lucru pot sa spun, Christologia copta este destul de diaphiza in continutul ei, chiar daca nu este formulata in terminologia calcedoniana.\nPăi nu putem vorbi despre mai adevărat şi mai puţin adevărat, mai mincinos şi mai puţin mincinos. “Destul de diafizită” este o expresie pentru cine stă prost cu categoriile. În materie de dogme eşti ortodox sau nu, eşti eretic sau nu. Eşti diofizit sau nu. Miafizit, aşa cum se mint pe sine că mărturisesc ei, înseamnă altceva decît diafizit. În modul de raţiune al papistaşului cîrtitor, Filioque nu ar fi un adaus la Crez, o erezie, nu-i aşa?\nCa nu amesteca vinul cu apa, ei spun ca vinul contine si asa apa, deci nu trebuie amestecat. Pe greceste “vin” se spune KRAZI, care insemneaza etimologic SPRITZ, adica vin amestecat cu apa. Existind acest termen grecesc deja pentru vin, miafizitii n-au mai considerat necesara forma ritualistica de amestecare a vinului cu apa, simbol al firii divine si umane.\nVin se spune OINOS în tot Noul Testament. Papistaşul furios are halucinaţii de la şpriţul nemţesc, de cînd nu mai găseşte un vin bun, românesc, fie şi pentru a-l bea la masă cu familia. Bun ar fi dosarul acela al unirii BOR cu monofiziţii, să cităm un pic şi din afirmaţiile iniţiale ale fostului decan Necula, care spune că, din păcate, diferenţele de cult între ortodocşi şi monofiziţi sînt uriaşe şi poate dintre toate, aceasta, împreună slujirea, va fi cea mai mare problemă. Ciudat că peste foarte puţin timp, 2 sau 3 ani, acelaşi liturgist ecumenist spune că putem închide ochii la ceea ce ne desparte şi putem căuta ceea ce ne apropie.\nPot sa mai spun ca in realitate, coptii sunt mai buni ortodocsi decit rominii si decit multi alti “calcedonieni”: ei postesc, merg la biserica, fac asceza si mai ales au rezistat 1400 de ani pericolului islamic, cu mai multa dirzenie si cu mai multa demnitate decit clerul si vladicii BOR in cei 40 de ani de comunism.Domnisorii respectivi, clerul si tot crestinul din Romania au numai de invatzat de la coptii din Egipt, de la sirieni, de la armeni, de la etiopieni, abesinieni si nubieni.\nAşadar, faptul că după 1000 de ani de invazii migratoare păgîne, aproape 500 de ani de vasalitate faţă de turcii musulmani, pe de o parte, şi robie faţă de ungurii şi nemţii papistaşi, pe de altă parte, România ortodoxă a rămas ţara din Balcani cu cel mai mare procent de creştini ortodocşi, cu cel mai mare număr de biserici, cu cel mai mare număr de mănăstiri, cu cel mai mare număr de călugări, este sau nu este un ghimpe în ochii uniatului apostat?\nDacă musulmanii nu au construit o singură moschee în satele româneşti din Dobrogea, ca să nu mai vorbim de nordul Dunării, iar papistaşii eretici au ras cu tunurile mai mult de 90 de mănăstiri şi au omorît sute şi mii de ortodocşi care nu voiau să primească erezia lor cui aduce mai multă cinste? Turcului, sau ereticului?\nIar dacă în faţa Islamului monofiziţii cu greu s-au menţinut la un procent de 10% din populaţia de astăzi (în Syria, Liban, Egipt), asta ce înseamnă? Că monofiziţii sau ortodocşii au rezistat mai cu bărbăţie în faţa prigoanelor de tot felul? Despre ce dîrzenie şi demnitate e vorba? Aceea a creionului chimic care însemnează Crucea pe frunţile femeilor, ca să se scîrbească de ele musulmanii?\nApropo de comunism: Faptul că 20 de ierarhi ai sinodului BOR au fost înlăturaţi din scaune şi pensionaţi forţat, din care 7 au murit otrăviţi şi 2 au făcut închisoare înseamnă sau nu înseamnă ceva? Sau numai reclama făcută episcopilor uniţi are valoare?\nEu am celebrat Sf. Liturghie in ritul copt si cu clerul acestei Biserici Sfinte, dupa cum am celebrat si cu fratii ortodocsi si uniti, fara sa-mi fac probleme de constiintza ori sa ma tem ca n-o sa ma mai pot mintui.\nIată că se dă de gol că îi plac alunecările dogmatice şi canonice ale Vaticanului…\nHe, he, alte probleme si abateri intineaza Bisericile: preotii ghicitori, vrajitori si deschizatori de pravila, tradarea secretului marturisirii sau aluziile privitoare la pacatele penitentului, lacomia de bani a vladicilor si preotilor, lipsa lor de activitate, redusa la lalaitul de dumineca, cu silirea duhului spre racnire, pomenile, sarindarele, caldarusa, mesele copioase la boteze sunt mai mari pacate decit ca un cleric copt a slujit Sf. Liturghie in Biserica Sf. Ecaterina din Bucuresti.\nEreticul papistaş nu ştie că păcatele personale capătă mai uşor iertare decît erezia, care desparte omul de Dumnezeu. Păcatele de orice fel se spală prin Sfînta Spovedanie. Dar întoarcerea unui fost ortodox (cum nu e cazul lui) de la erezii cere nu doar Sfînta Taină a Spovedaniei, ci Sfînta Taină a Mirungerii, adică putinţa şi nădejdea mîntuirii, pentru că Mirungerea aduce pe Duhul Sfînt în inima omului.\nIar ereticii care vor să vină la Ortodoxie se primesc prin Sfîntul Botez, după toate canoanele Bisericii, de vreme ce nu putem recunoaşte drept validă întreita afundare făcută de cei ce nu cred la fel cu noi.\nŞi că tot am ajuns aici: Ştie cumva domnul doctor (în ce ştiinţă scolastică) papistaş ce înseamnă verbul BAPTIZO în ellineşte? Cumva “mă scufund, mă afund”? Iar dacă asta înseamnă, de ce nu face şi el nişte demersuri ca Vaticanul şi toate slugile sale să nu mai vorbească de Taina Botezului, ci de taina stropirii ori, taina turnării, ori taina împroşcării cu apă cu sare?\nPrea Fericitul Parinte Daniel I ar putea sa-i pedepseasca aspru pe acesti instigatori si provocatori de zizanie, neliniste, nesigurantza si dusmanie in Biserica.\nSigur că prezenţa actualului patriarh, cumincior, în rînd cu alţi sateliţi ai curiei romane la aşa-zisele rugăciuni organizate de Vatican înseamnă pentru papistaşi un pic de speranţă.\nDar, cum zice poetul, “Nu spera şi nu ai teamă, Ce e val ca valul trece; De te-ndeamnă, de te cheamă, Tu rămîi la toate rece.”\nAu fost unii preoţi ortodocşi care l-au aşteptat cu mare nădejde pe actualul patriarh să ajungă şeful sinodului BOR. Interesant este că printre primele măsuri luate a fost tocmai să se debaraseze de ei. Deh, ce să-i faci, nu e pentru cine se pregăteşte, pentru că situaţia de pe teren, oricît ne-am strădui noi să o organizăm, nu e în mîinile noastre.\nCoptii cred in Sfinta Treime, au sapte Taine, au succesiune apostolica, au ierarhie sacramentala, deci nu le lipseste nimica, in afara de “erezia” monofizita.\nSuperbă exprimare! Să ne trăiţi, domnul doctor. Deci ziceţi că le lipseşte erezia, fie ea şi cu ghilimele, nu?\nNumai ca si aici se cuvin citeva precizari:\nMonofizitii au respins formal Calcedonul.\nMonofiziţii nu au respins formal Sinodul 4 Ecumenic, pentru că dincolo de el s-au constituit într-o sinagogă a satanei şi i-au prigonit cît au putut pe ortodocşi. De sinodul tîlhăresc de la Efes (449), cu doi ani înainte de Halchidon, a auzit ereticul simpatizant de eretici?\nIată aici o mică pildă din Limonariu (s-a auzit la Blaj despre această carte?):\nSpunea Avva Polihronie despre Avva Ilie, arhiepiscopul Ierusalimului, ca nu bea vin cand era monah si a pastrat aceasta randuiala si cand a ajuns patriarh. Se spunea despre Ilie , arhiepiscopul Ierusalimului si despre Flavian arhiepiscopul Antiohiei, urmatoarele:\nImparatul Anastasie (monofizit) i-a exilat pe amandoi pentru sinodul de la Calcedon. Pe Ilie l-a exilat in Alia, iar pe Flavian in Petra. Intr-o zi patriarhii si-au facut cunoscut unul altuia: Anastasie a murit astazi. Sa mergem si noi ca sa ne judecam cu el. Si dupa doua zile au plecat catre Domnul. Ortodocsii au acceptat formal Calcedonul, dar, in realitate, au pus si pun accentul pe firea Divina a Lui Iisus Hristos.\nMinciuni. Nu e nevoie să spunem de ce. Sau poate cred papistaşii că Praznicile Împărăteşti, ale Triodului (cu Săptămîna Patimilor şi Învierea Domnului) şi Penticostarul sînt semne ale vreunei rătăciri? Noi sîntem Ortodocşi, domnule, şi credem în cele două firi, două voinţe şi două lucrări, dumnezeieşti şi omeneşti, ale Mîntuitorului Hristos.\nDe aici sfintii slabi si spiritualizati, aversiunea fata de trup, scrupulozitatea excesiva fata de pacat, stilpnicii, Cuminecatura, ca o coroana a vietii spirituale, fapt care a dus la situatia ca la ortodocsi nu se mai cumineca nimeni, iar dumineca si de sarbatori, preotii cumineca doar pruncii si citeva babe, care aduc prescura si implinesc toate epitimiile si canoanele cerute de cler, dar pe care clerul insusi nu le mai respecta.\nIată de unde a sărit iepurele iubitor de canoane!… Eu ştiam că pe la Vatican au trecut cam 1000 de ani de cînd nu s-a mai auzit de Sfintele Canoane, ci doar de bulele papale.\nLe pretinde doar de la credinciosi, ascunzindu-se dupa deget. Domnule papistaş, iată ce spune Mărturisirea de credinţă a Bisericii de la 1848: “la noi nici Patriarhii, nici Sinoadele nu au putut vreodată a aduce lucruri noi, căci păzitorul Credinţei este însuşi trupul Bisericii, adică poporul însuşi, care voieşte ca veşnic neschimbată să-i fie credinţa, şi la fel cu a Părinţilor săi, cum au experiat în fapt după schismă mulţi dintre Papi şi dintre Patriarhii cu cugetul latinilor, nimic izbândind în încercările lor”. Deci la noi cler şi popor una sînt în faţa Canoanelor Bisericii. Latinii au acceptat formal Calcedonul, dar au pus si pun accentul pe firea umana a Lui Iisus Hristos. De aici sfintii grasi si bine hraniti, ghiftuiti chiar, statuile, apoi accentul mai mare pe Craciun si nu pe Sfintele Pasti (adica pe Nastere si nu pe Inviere) etc.  Tîlharii… tîlharii… Dumnezeu să-i ierte. De parcă la Înviere Mîntuitorul a înviat cu altceva decît cu firea omenească… Oricum, sinceritatea nu îi strică celui ce dă de gol lipsa de bună-credinţă a ereticilor.\nAtit pentru azi si-ti doresc noapte buna.\nSper ca Prea Fericitul Parinte Patriarh Daniel I va face ordine si-i va pune la punct pe acesti oameni de izgaga, cu nivel teologic de doi lei.\nDumnezeu sa fie cu noi si sa ne binecuvinteze,\nIoan Marin Malinas\nCum ziceam mai sus, nu e pentru cine se pregăteşte.\nDomnule Mălinaş, nu eu, ci Sfîntul Petru are să-ţi spună cîteva cuvinte:\n“Pocăieşte-te drept aceea de răutatea ta aceasta, şi te roagă lui Dumnezeu, doar ţi s-ar ierta ţie cugetul inimii tale. Pentru că întru amărăciune a fierei, şi întru legătură a nedreptăţii te văd că eşti.” (Fapte 8:22-23)\nDumnezeu să vă ierte, pe voi, cei căzuţi din Adevăr, din Ortodoxie. Noi vă vedem, vă cunoaştem, ştim cine sînteţi, şi ştim de ce nu aveţi pace în sufletele voastre. Şi pentru aceea ne este milă de voi şi rugăm pe Toţi Sfinţii ortodocşi din apusul Europei să vă pomenească şi să vă înţelepţească şi să vă lumineze, ca să vă dea Domnul cuget smerit şi să vă recunoaşteţi greşeala apostaziei, dezbinării şi inovaţionismului.\nIar cu noi Domnul să facă mare mila Sa, cu milele şi îndurările Sale cele bogate.\n","date":"29-02-2008","img":"https://axaneamului.ro/posts/magazine/axa-i/4-5/coptii-sunt-de-o-suta-de-ori-mai-buni-ortodocsi-decat-romanii/images/0.jpg","permalink":"https://axaneamului.ro/posts/magazine/axa-i/4-5/coptii-sunt-de-o-suta-de-ori-mai-buni-ortodocsi-decat-romanii/","series":["AXA ANUL I"],"tags":["erezie","sacrilegiu"],"title":"Copții sunt de o sută de ori mai buni ortodocși decât românii”"},{"author":"George Mihalcea","categories":["Politică"],"content":"Hotărât lucru, ţara arde, dar babele nu se mai piaptănă, ci se livrează pe gratis pe centura unei capitale năclăite de zoaiele prezidenţiale. Altfel spus, pe toate canalele de comunicare în masă, ciorba politică transmisă în direct şi la ore de vârf a reuşit să-l facă pe românaşul care nu se mai dezlipeşte de sfântul ecran al televizorului să uite de cumplita mizerie de pe străzi, de preţurile aberante ale energiei şi alimentelor sau de iminenta evacuare ca urmare a neplăţii noianului de taxe şi impozite –cele mai mari şi mai numeroase din Europa…Cum să mai aibă el, românaşul adică, vreme de a se mai gândi la lucruri care îi vor marca viaţa într-un mod dramatic în foarte scurtă vreme, căci de Cele Sfinte nici măcar nu mai poate fi vorba în cele mai multe cazuri. La urma urmei, ce dacă plătim gazele importate de la ruşi la preţuri aberante, impuse de nişte băieţi deştepţi de la firmele intermediare, dacă matelotul şef al ţării, spălat de zoaiele clasei politice din care el, vezi bine, s-a desprins mai imaculat decât o domnişoară de pension, îi combate pe ciocoii celorlalte partide în afară de al său?\nCe dacă bordurile se suprapun, în timp ce alţi băieţei deştepţi îşi trag sute de milioane de euroi din tranzacţiile privilegiate cu energie electrică sau din asfaltările a sute de kilometri de drumuri care se desfundă după două-trei ploi, câtă vreme lista demnitarilor foşti şi actuali plimbaţi inutil prin strada Ştirbey Vodă (adicătelea pe la sediul DNA) se mai lungeşte cu un nume? Oricum, spectacolul cu ia ministrul, na ministrul, este cu mult mai pasionant decât, bunăoară, căderea pe gânduri în faţa norilor grei care se adună nu foarte departe de frontierele noastre de ţară independentă şi suverană. La urma urmei, ce se cunoaşte despre politica internaţională a României prin grija unor mass media atât de independente cum sunt ale noastre? Cazuri ca Bâstroe, problema platoului continental al Mării Negre, situaţia românilor siliţi de o istorie pe care nu noi am determinat-o să trăiască pe alte meleaguri fără ca, acasă, cineva să promoveze o lege a statutului lor, se discută numai sporadic şi fără substanţă. În schimb, un gest nefericit al bietului ministru de externe, sau îmbrăţişarea acestuia cu un rrom interlop din Italia, paralel cu discuţia amicală a aceluiaşi cu primul ministru, au făcut deliciul întregii prese scrise şi audiovizuale. E drept, audienţa aşa se câştigă, cred unii. Sau, şi mai bine, cu picanterii de alcov transformat în latrină publică.\nChiar acum, când marea problemă a României pare a fi primejdia ca summit-ul NATO la nivel înalt să se desfăşoare cu un alt ministru al apărării decât cel aflat în funcţie, marile agenţii de ştiri, cele cu adevărat mari şi serioase, dau ca iminentă proclamarea unilaterală a independenţei provinciei sârbeşti Kosovo. La noi, vorba lui Creangă, nimeni n-aude, n-a vede. Evident, aceasta esta doar ultima dintre multele pedepse administrate Serbiei de la prăbuşirea comunismului încoace. În fond, de ce nu, s-au grăbit să afirme câţiva comentatori de serviciu de pe la noi. Sîrbii merită ce primesc, pentru că sunt încremeniţi în legenda unor clişee istorice. Uitaţi-vă la realitatea din teren, spun ei. În acea zonă, albanezii reprezintă imensa majoritate a populaţiei şi au dreptul la autodeterminare, nu zice aşa şi comunitatea internaţională? Ce să mai spunem de marile puteri care, cu excepţia Federaţiei Ruse, s-au pronunţat, deja, pentru recunoaşterea independenţei kosovarilor? Cât despre consecinţe, acestea nu mai contează, cum nu contează nici faptul că respectiva provincie, după o anumită perioadă de tranziţie, se va lipi de săraca soră ceva mai întinsă, întru formarea Albaniei Mari. Orice analist serios, căci mai sunt şi dintr-aceştia, poate demonstra pe o singură pagină că în Kosovo structurile mafiote deţin întreaga putere, că potenţialul de destabilizare reprezentat de acestea, laolaltă cu cel al unei populaţii care, în cea mai mare parte, este deţinătoare de arme, devine uriaş. Dar ce spun eu? Orice vameş sau carabinier italian ştie că reţelele cele mai periculoase de traficanţi de droguri, carne vie şi arme din Marea Adriatică sunt albaneze. Lărgind puţin orizontul, nu este lipsit de sens să amintim de cazul Bosniei. Acolo, ca şi în Kosovo, pacificarea s-a făcut prin forţa armelor. Cine face pariu că după retragerea forţei internaţionale războiul nu va reizbucni, poate cu o furie şi mai mare? Extinzându-ne şi mai mult, trebuie să ne amintim că obiectivul cel mai important al războiului mondial împotriva terorismului este constituit de lichidarea reţelelor teroriste musulmane. În acest context, cine face pariu că enclava musulmană reprezentată de Albania, desigur împreună cu Bosnia, nu va deveni un rai pentru mujahedini? Experienţă există cât cuprinde, dacă ne amintim şi că actualul lider albanez, Thaci, şi-a lepădat de foarte puţină vreme straiele paramilitare de şef al UCK pentru costumul Armani de virtual şef de stat. Celor mai puţin avizaţi le amintim că UCK, o mişcare de sorginte maoistă, a fost responsabilă de o sumedenie de acte teroriste îndreptate împotriva populaţiei de origine sârbă, inclusiv de arderea celebrei mănăstiri Kosovska Mitrovica, leagăn al spiritualităţii sârbe şi al ortodoxiei. De altfel, nici nu a fost singurul lăcaş sfânt pârjolit, atâta doar că în cazul ăsta a fost cam ca la noi cu securiştii, adică ai noştri sunt buni şi ai lor sunt răi. A se înlocui, aici, cuvântul securist cu terorist şi a se vedea ce iese, că nu iese bine deloc. Cu alte cuvinte, marii decidenţi au închis ochii în cazul lui Thaci, tot la fel cum altădată i-au închis şi în cel al lui Ussama Bin Laden, iar ce a urmat se ştie şi, mai ales, se vede.\nÎn ce măsură ne afectează toate astea pe noi, s-ar putea întreba un naiv, iar răspunsul e cât se poate de simplu: independenţa provinciei sârbeşti Kosovo, pentru a cărei recunoaştere structurile ONU vor fi ocolite, va crea un precedent extrem de periculos, iar butoiul de pulbere balcanic se va umfla şi mai tare. Probabil că şi ca urmare a presiunilor ruseşti, la nivelul Uniunii Europene s-a admis că această recunoaştere este la latitudinea fiecărei ţări. E drept că matelotul şef a spus că România nu va recunoaşte un Kosovo independent, dar asta înseamnă foarte puţin. Tot aşa s-a mai spus şi despre aşa-zisa limbă moldovenească, pentru ca diplomaţii de la Bucureşti să ia act de un document oficial al UE editat, vă amintiţi, tocmai în această limbă, spre suprema satisfacţie a bolşevicilor de la Chişinău. Revenind la precedent, acesta va avea consecinţe incalculabile şi pe spaţii mai mari. Culmea paradoxului este că, în context, tocmai Vladimir Putin, care ştim cât ne iubeşte, iar alături de el şi alţi oficiali de la Kremlin, a spus răspicat că, dacă se vor aplica şi în continuare aceste criterii, va avea probleme, între alte ţări, şi România. Mai pe de-a dreptul, spun alţii, pentru că le convine, ceea ce ar trebui să spunem noi. Se sparie gândul mai tare decât acela al domniei sale cronicarul din vremuri apuse… Grav este că, în loc să caute cel puţin să pară preocupate de adevăratele probleme, babele politichiei româneşti fac ce spuneam la începutul acestor rânduri care s-ar putea să iasă de sub tipar după ce la Pristina, unde se află şi forţe româneşti, răul se va fi şi produs. Posibilele lamentări ulterioare nu vor valora nici măcar cât zoaiele lipite de tălpile domnului nostru comandant suprem şi, totodată, mai mare stătător decât ministrul de resort al diplomaţiei româneşti.\n","date":"15-02-2008","img":"https://axaneamului.ro/posts/magazine/axa-i/3/politica-de-centura/images/0.jpg","permalink":"https://axaneamului.ro/posts/magazine/axa-i/3/politica-de-centura/","series":["AXA ANUL I"],"tags":["Politică","Kosovo","NATO"],"title":"Politică de centură"},{"author":"Eduard Țugui","categories":["Basarabia","Politică"],"content":"Liberalizarea vieţii politice din URSS, alimentată de politica gorbaciovistă şi conjunctura internaţională, a declanşat, la sf. anilor 80 ai secolului trecut, o adevărată revoluţie naţional-democratică şi antiimperială în RSSM, care s-a soldat cu dispariţia regimului totalitar-comunist şi a statului sovietic moldovenesc.\nLa 3 iunie 1998, în cadrul unei adunări a intelectualilor în capital Chişinău, a fost creat Grupul de iniţiativă al Mişcării Democratice pentru susţinerea Restructurării – mişcare social-politică “neformală” care se afla în opoziţie faţă de Partidul Comunist din RSSM. Aceasta a constituit începutul pluripartidismului moldovenesc tranzitoriu. Congresul Mişcării Democratice, convocat la 20 mai 1989, adoptă decizia înfiinţării Frontului Popular din Moldova (FPM), formaţiune de dreapta recunoscută în calitate de persoană juridică de către autorităţi doar la 25 octombrie 1989.\nFPM iniţiază o serie de acţiuni politice în vederea oficializării limbii române, a simbolurilor naţionale, obţinerea suveranităţii şi independenţei, etc. La Congresul III din februarie 1992, FPM îmbrăţişează doctrina creştin-democrată şi este redenumit Frontul Popular Creştin Democrat (FPCD), iar la Congresul VI din decembrie 1999 titulatura FPCD este preschimbată în Partidul Popular Creştin Democrat (PPCD).\nCu scopul de a anihila mişcarea naţională din Basarabia şi de a menţine acest teritoriu într-o perpetuă dependenţă de Rusia, la 8 iulie 1989 este oficializată mişcarea “Interfront”, mişcare care de facto exista şi acţiona de mai demult. “Interfront”-ul era o mişcare de stânga organizată preponderant de către reprezentanţi ai minorităţilor entice şi avea scopul declarat de a apăra interesele acestora. În realitate acesta era o expresie a celor mai reacţionare şi agresive cercuri ale Partidului Comunist Moldovenesc (PCM) care pleda pentru menţinerea imperiului sovietic, a ideologiei comuniste şi continuarea politicii de rusificare a românilor moldoveni. La Congresul II din decembrie 1991, “Interfrontul” a devenit “Unitate – Edinstvo”, în încercarea de a se detaşa de imaginea unei formaţiuni antimoldoveneşti şi a lua locul PCM, interzis prin lege după puciul din august 1991.\nAcestea fiind elementele, la care se adăuga la acea vreme eternul PCM, în perioada februarie – martie 1990 au avut loc primele alegeri cu iz democratic în Sovietul Suprem (legislativul de atunci) al RSSM. Forţele naţional-democratice grupate în jurul FPM, au obţinut cca 130 de mandate din cele 371 valide din numărul total de 380, ceea ce a constituit un mare success în condiţiile în care PCM deţinea întreaga putere în stat. În realitate, influenţa acestora în Sovietul Suprem era mult mai mare, ceea ce a permis FPM, în faza de început a activităţii Sovietului, să adopte o serie de legi şi hotărâri orientate spre democratizarea sociatăţii, desprinderea de Uniunea Sovietică şi afirmarea valorilor naţionale. Interesante pentru acest studio sunt modificarea art. 6 şi 49 ale Constituţiei de la 10 mai 1990, garantând cetăţenilor drepzul “de a se asocia în partide politice şi organizaţii obşteşti”, să participle la elaborarea politicii şi la conducerea “treburilor de stat şi obşteşti”. La 17 septembrie 1991 acelaşi Soviet Suprem a adoptat “Legea privind partidele şi alte organizaţii obşteşti”, care reglementa “condiţiile şi principiile constituirii, funcţonării şi dezvoltării partidelor şi altor organizaţii social-politice”- o contribuţie importantă la crearea cadrului juridic necesar afirmării pluralismului politic în Republica Moldova. Evident că aceasta a stimulat, în continuare, apariţia şi instituţionalizarea partidelor politice care au îmbrăţişat, doctrinar, aproape tot ce a fost deocamdată inventat.\nPrimele alegeri parlamentare în R. Moldova “independentă” din 27 februarie 1994 au curmat elanul democratic şi naţional al teritoriului dintre Prut şi Nistru. Forţele care au încăput în Parlament au fost: Partidul Democrat Agrar din Moldova (PDAM) – 43,18% (56 de mandate); Blocul electoral Partidul Socialist şi Mişcarea “Unitate-Edinstvo” – 22% (28 de mandate); Blocul electoral “Blocul Ţăranilor şi Intelectualilor” – 9,21% (11 mandate); Blocul electoral “Alianţa Frontului Popular Creştin Democrat” – 7,53% (9 mandate). Aceste alegeri au conturat existenţa în R.Moldova a unei stângi puternice promoscovite formată din PDAM (o creaţie nomenclaturistă şi de foşti preşedinţi de colhozuri) şi Blocul Socialiştilor şi “Unitate-Edinstvo” la care ne-am referit anterior. Pe de altă parte, o dreaptă (citeşte naţională) divizată şi nesemnificativă şi un centru inexistent.\nPerioada care a urmat s-a caracterizat printr-o regrupare a forţelor şi apariţia unor noi partide pe eşichierul politic. Alegerile prezidenţiale din 1996 au constituit principalul factor care a impulsionat modificarea spectrului politic. La următoarele alegeri parlamentare din 22 martie 1998, la care s-au înscris 29 se blocuri şi partide precum şi 60 de candidaţi independenţi, voturile “parlamentare” s-au distribuit în felul următor: Partidul Comuniştilor (PCRM) – 30,0% (40 mandate); Blocul Convenţia Democratică (CDM) – 19,42% (26 mandate); Blocul Pentru o Moldovă Democratică şi Prosperă (BPMDP) – 18,16% (24 mandate); Partidul Forţelor Democratice (PFD) – 8,84% (11 mandate). Astfel, PCRM revine în forţă pe scena politică a R.Moldova, după ce a fost readus în legalitate în septembrie 1993 cu concursul preşedintelui parlamentului de la acea vreme Petru Lucinschi. Coalizarea forţelor de centru-dreapta s-a soldat cu formarea la 21 aprilie 1998 a „Alianţei pentru Democraţie şi Reforme” (ADR), alianţă care deşi în primă fază a scos comuniştii de la guvernare nu a realizat nimic excepţional nici în plan intern nici în plan extern, iar „mâncărimea” din cadrul acesteia din urmă a dus la alegeri anticipate şi la venirea pe val a PCRM în 2001 cu 50,2% din voturi şi 71 de mandate în legislativul de la Chişinău.\nPrin urmre, sistemul politic moldovenesc revine la unipolaritatea comunistă de altădată, iar această schimbare structurală a suscitat şi o reâmpărţire a valorii adăugate din R.Moldova. Nostalgia după „vremurile bune”şi aversiunea faţă de „democraţia” propusă de fostele guvernări au făcut ca alegătorii să susţină într-o astfel de măsură comuniştii. Atâta doar că comuniştii actuali au devenit rapid cei mai de seamă capitalişti, iar fiul preşedintelui Voronin, Oleg Voronin, devine foarte de curând cel mai bogat om din R.Moldova. Clanul Lucinschi, care avea un control cvasimonopolist asupra economiei modoveneşti, începe să fie strâmtorat de către clanul Voronin, iar cele mai importante sectoare ale economiei ca sectorul energetic, comerţul, sectorul agroalimentar şi construcţiile devin obiectul de dispută dintre „comercianţii” afiliaţi la o tabără sau alta. Cetăţenii, însă, aştepatau cu nerăbdare viitorul luminos promis de comunişti, care s-ar exprima de exemplu în pîine şi salam ieftin, sau doreau o revenire a „opoziţiei democratice” la putere care ar consolida în continuare democraţia moldovenească.\nPe lângă „realizările” social-politice, la care vom mai reveni, partidismul moldovenesc a avut de fiecare dată şi o ofertă externă, iar alegerile în R.Moldova au fost de fiecare dată nu politice ci geopolitice. Or, partidele politice au suplimentat sau înlocuit, în actuala conjunctură internaţională, trupele militare şi instrumentele de coerciţie economică. Astfel, în statele mici, gen R.Moldova, partidismul devine o adevărată industrie outsourcing care primeşte comenzi „de producţie” din afară. Susţinuţi de către Kremlin, comuniştii vin la putere în 2001 cu un program care prevedea aderarea R.Moldova la Uniunea „Rusia-Belarus”, oficializarea limbii ruse ca a doua limbă de stat şi chiar, dacă ar fi posibil, refacerea Uniunii Sovietice. Dinamica proceselor regionale, legate de reaşezarea geopolitică în zona Mării Negre şi de extinderea structurilor euro-atlantice până la Prut, dar şi redeşteptarea unei părţi din societatea moldovenească, a mai temperat din elanul comuniştilor. Astfel, la sfârşitul anului 2003 V.Voronin a supărat rău Moscova prin nesemnarea „planului Kozac” de transnistrizare a Basarabiei, după presiunile Occidentului. Supărarea Kremlinului şi revoluţiile colorate din Georgia şi Ucraina, în contextul în care atmosfera revoluţionară plana deasupra întregului spaţiu ex-sovietic, a condiţionat „reorientarea” strategică a preşedintelui Voronin în ajunul alegerilor parlamentare din 6 martie 2005. În campania electorală Voronin se bucura de vizitele lui T.Băsescu şi ale lui M.Saakaşvilli, iar Rusia cultiva alte forţe politice care să nu îndepărteze prea mult Chişinăul. Are loc concentrarea politică electorală în care o parte a opoziţiei formează Blocul electoral „Moldova Democrată” (BMD) care grupează laolaltă forţe politice („Alianţa Moldova Noastră”(AMN), Partidul Democrat (PD) şi Partidul Social-Liberal (PSL)) cu doctrine diferite sub preşedenţia primarului Chişinăului S.Urechean şi cu scopul declarat de a răsturna guvernarea comunistă şi de a apropia R.Moldova de Uniunea Europeană. Atâta doar că postul naţional de televiziune din Rusia, ORT, la cam cultivat pe Urechean în campania electorală. În urma scrutinului au încăput în legislativ următoarele forţe politice: PCRM – 45,98% (56 mandate); BMD – 28,53% (34 mandate); PPCD – 9,07% (11 mandate). Rusia, dorind să-şi asigure poziţiile pregătea o contrarevoluţie prin intermediul ex-ministrului apărării Valeriu Pasat, care a eşuat. Prins între două valuri revoluţionare, PCRM a reuşit să canalizeze “elanul revoluţionar” într-o albie evoluţionistă, propunînd opoziţiei să adere la “Declaraţia cu privire la parteneriatul politic pentru realizarea obiectivelor integrării europene”. Votarea în unanimitate, în cadrul primei şedinţe a noii legislaturi, a Declaraţiei de “consens naţional”, inclusiv de cei care nu au recunoscut rezultatele alegerilor, a descalificat orice pretenţii ulterioare ale BMD de debarcare a PCRM prin blocarea procedurii de alegere a şefului statului de către Parlament (comuniştii nu aveau majoritatea alegerii preşedintelui) şi organizarea alegerilor parlamentare anticipate. Dimpotrivă, evenimentele ulterioare, legate de alegerea şefului statului la care au participat PD-ul şi PSL-ul, desprinse de BMD, plus PPCD-ul şi distribuirea funcţiilor de conducere în organul legislativ s-au derulat în albia “consensului”, dar fără participarea fracţiunii Alianţei “Moldova Noastră”, condusă de S. Urechean, după destrămarea BMD. Apare noţiunea de „opoziţie constructivă” în vocabularul politic al comuniştilor, cu referire la cele trei partide care l-au votat pe Voronin, la 4 aprilie 2005, în funcţia de şef al statului. Doar PSL-ul a avut ulterior curajul să susţină că a făcut o greşeală votând actualul şef al statului.\nViaţa politică fiind într-o continuă dinamică s-a schimbat şi în Republica Moldova. Alegerile locale din 2007 au constituit primul mare eşec al comuniştilor când au obţinut majoritatea în consiliile raionale doar din 11 raioane din totalul de 32 şi n-au reuşit să preia controlul asupra primăriei capitalei. Brusc, Consiliul Municipal din Chişinău a crescut în importanţă şi atenţia alegătorilor s-a focalizat asupra acestei structuri unde comuniştii au luat doar 16 mandate din totalul de 51. Partidul Liberal (PL) al cărui reprezentant este primarul Dorin Chirtoacă, având 11 consilieri a reuşit, după câteva luni de dezbateri, să coalizeze o parte a partidelor de opoziţie şi să formeze o majoritate în Consiliu. Alianţa nu funcţionează, însă, cum şi-ar fi dorit mulţi alegători, pentru că se dă o luptă pentru liderism în rândurile opoziţiei, iar „granzii politici” ca S.Urechean, D.Braghiş, I.Roşca, D.Diacov, ş.a. nu se complac în situaţia de a-l urma pe tânărul primar Chirtoacă şi pe unchiul acestuia M.Ghimpu în lupta cu „bestia comunistă”, mai ales că succesul PL-ului a fost doar în capitală nu şi în teritorii. Sau poate cineva face jocul comuniştilor! Cert este că degringolada opoziţiei actuale este la mâna PCRM-ului, care aminteşte electoratului de fosta ADR. Fuziunile care au avut loc recent între Partidul Social Democrat (PSD) condus de E.Muşuc şi Partidul Democraţiei Sociale (PDS) condus de D.Braghiş şi a PD-ului lui D.DIacov cu PSL-ul condus de O.Serebrian nu au consolidat centrul politic şi nu sunt o forţă alternativă PCRM-ului. Desprins de PD, grupul în frunte cu V.Filat a stat la baza creării Partidului Liberal Democrat(PLD), iar grupul dnei V.Pavlicenco, desprins de la AMN, care a creat Partidul Naţional Liberal (PNL) au îmbogăţit şi mai mult spectrul liberal care conţine cca opt formaţiuni social-politice.\nComuniştii, în schimb, au înţeles lecţia alegerilor locale. Plus că revoluţia cu iz occidental poate oricând să reizbucnească, iar, pe de altă parte, „Mandela de la Moscova” adică Pasat, poate oricând să fie paraşutat în ţară! Astfel, de la un timp, Voronin jură din nou credinţă Kremlinului (dacă a încetat să o facă vreodată) şi nu trebuie, în acest context, să ne surprindă repetatele declaraţii absurde la adresa României. Acesta este doar un test de credinţă! Oricum, jocul a început şi acuzaţiile la adresa Bucureştiului se vor intensifica în perioada următoare, iar în plan intern au votat în prima lectură legea care interzice persoanelor cu dublă cetăţenie (citeşte română) să candideze la funcţiile publice. Este în legislativ deja un proiect care ridică pragul electoral şi interzice blocurile preelectorale (curat ca în Rusia!). Voronin a dat indicaţie Serviciului de Informaţii şi Securitate să urmărească finanţarea externă a partidelor politice, iar speakerul M.Lupu susţine că sectorul asociativ trebuie finanţat doar de către stat.\nCu siguranţă anul politic 2008 va aduce încă multe surprize, despre care vom mai scri în această rubrică. Şi tot cert este că alegerea din 2009 va fi din nou una geopolitică, în contextul continuiei dinamici regionale. Dar dacă astfel stau lucrurile, care va fi reacţia Occidentului şi a României şi ce vor întrprinde partidele politice de opoziţie? Şi când te gândeşti că foarte mulţi lideri ai actualei opoziţii au biografii dubioase şi fac cam des naveta la Moscova…\n","date":"15-02-2008","img":"https://axaneamului.ro/posts/magazine/axa-i/3/partidismul-moldovenesc-si-conjunctura-regionala/images/0.jpg","permalink":"https://axaneamului.ro/posts/magazine/axa-i/3/partidismul-moldovenesc-si-conjunctura-regionala/","series":["AXA ANUL I"],"tags":["ideologii","partide politice","Republica Moldova","URSS"],"title":"Partidismul moldovenesc și conjunctura regională"},{"author":"Simon Telkes","categories":["Document","Istorie"],"content":"Este un document în care Simon Telkes, preşedintele Societăţii centrale de maghiarizare a numelui în anul 1898, indică la nivel instituţional şi particular, modalitatea de maghiarizare a numelor româneşti, ale cărei consecinţe le trăim şi acum I. Numele maghiar Aşa cum, prin botez, creştinul devine membru al comunităţii creştine, tot aşa, prin maghiarizarea numelui de familie, prin botez naţional, cel cu nume străin este primit în societatea maghiară, în rândurile adevăraţilor fii ai naţiunii. Acest botez, acest crez este, din punctul de vedere social şi naţional, mult mai important decât botezul religios, care nu dă decât un prenume şi aduce adepţi numai religiei, pe când maghiarizarea numelui de familie îl face maghiar şi astfel ne măreşte încrederea reciprocă şi ne face egali întraolaltă, maghiarizarea numelui având, prin urmare, un mare rol etic în consolidarea şi unificarea naţiunii noastre.\nS-ar putea spune că numele maghiar reprezintă crezul politic. Sentimentele maghiare ale celui ce poartă nume unguresc nu pot fi puse la îndoială, deoarece, dacă cineva nu vrea să fie maghiar, află destule modalităţi ca să-şi schimbe numele.\nMulţi spun: Numele nu contează, sunt mai bun ungur cu numele meu străin decât alţii! Ei flecăresc şi noi trebuie să-i credem pe cuvânt. Dar de ce nu o demonstrează deschis, de ce nu o dovedesc prin fapte? De ce ne scot ochii afirmând că tatăl şi bunicul lor şi-au purtat numele cu demnitate? Oricum, ei au fost nemţi, slovaci etc. şi s-au mulţumit cu starea şi cu numele lor.\nCu totul alta este situaţia noii generaţii, ce se declară cu mândrie maghiară, şi totuşi îşi mai păstrează numele cu care strămoşul slovac sau german s-a fălit, respingând bănuiala de a trece drept maghiar. Această generaţie ar trebui să renunţe la tradiţia conservatoare, să nu se lase urmărită de limitata prejudecată feudală şi să se ridice la înălţimea la care numai geniul naţional se poate ridica, adică să rupă cu obiceiurile învechite şi să nu se preocupe de prejudecăţi, demonstrând elocvent sentimentele maghiare.\nNu numai nobleţea, ci şi numele obligă. Cel ce poartă nume maghiar nu-şi repudiază niciodată sentimentele maghiare şi nici nu-şi minimalizează obligaţiile faţă de naţiune şi patrie, nu contează că este maghiar, deoarece numele său l-ar dezminţi.\nMaghiarizarea numelui este un jurământ de credinţă, o angajare patriotică. Maghiarizarea numelui întâmpină două principale dificultăţi: tradiţia şi prejudecăţile. Cu prima putem termina repede, întrucât ruperea verigilor naţionale nu produce decât neplăceri neînsemnate şi, faţă de gravitatea problemei, nu poate fi luată în seamă. Cu prejudecăţile însă avem de dus lupte mai grele decât cu comodele obiceiuri burgheze. Prejudecăţile, de obicei, sunt adânc înrădăcinate în cercurile conservatoare ale nobililor, care îşi păzesc cu străşnicie numele aristocratic.\nUnii dintre aceştia îşi descarcă mânia prin izbucniri necontrolate, când, întâmplător, un cetăţean de origine obscură îndrăzneşte să-şi ia un nume cu rezonanţă similară. În schimb, uită că orice cetăţean poate să-şi câştige o faimă, dând strălucire şi glorie numelui său. Aşadar, nimic nu-l poate împiedica pe omul de rând să-şi obţină doritul nume. În acest chip nu încearcă a încuraja pe nimeni spre a-şi alege nume vestite, dar socotim că văicărelile pe această temă sunt lipsite de demnitate.\nUnii domni, temându-se să nu se compromită numele istorice prin maghiarizare, devin pur şi simplu prăpăstioşi. De pildă, se jură că ar fi citit în ziare o ştire despre arestarea de către poliţie la Szigetvár, a hoţului de buzunare Zrinyi Miklós. E posibil ca ziarele să fi transmis o astfel de ştire poliţistă. S-ar putea întâmpla să fie o glumă de prost gust, dar regele ridică statuie eroului de la Szigetvár, ceea ce dovedeşte clar că ştirea poliţistă nu a vătămat cu nimic memoria numelui glorios.\nAr fi păcat să ne împiedicăm în astfel de nimicuri. În ultimul timp, ori de câte ori am citit nume istorice (nemaghiarizate) în dosarele tribunalelor, le-am trecut pe ordinea de zi fără ezitare, deoarece şi purtătorii acestor nume istorice sunt oameni ca toţi oamenii. Falsele motive nu vor bloca – şi în această privinţă suntem absolut liniştiţi – avântul liber luat de procesul maghiarizării numelui.\nAşa cum numele ne ajută să ne deosebim unii de alţii, tot aşa el trădează naţionalitatea. Aici însă se află punctul nevralgic al Ungurilor. În literatura, ştiinţa şi arta noastră unele nume de vază au rezonanţă străină şi deseori nu sunt considerate ca maghiare, ceea ce reprezintă o însemnată pierdere de prestigiu al culturii noastre în străinătate. Din acest motiv străinătatea ia cunoştinţă de noi atât de greu şi atât de lent. Cu câţiva ani în urmă, presa şi opinia publică au primit cu mare bucurie şi au felicitat ideea maghiarizării numelor, fără să caute pricină şi să se neliniştească de viitorul şi consecinţele acestei acţiuni. Astăzi, când mare parte de nume au fost maghiarizate, când campania a luat un avânt apreciabil, apar falşii profeţi, care se vaită frângându-şi mâinile: Ce-o să iasă din toată harababura asta? Ce se va alege din numele Zrinyi, Hunyadi? Ca şi cum aceste nume ar avea nevoie să fie apărate.\nBizuindu-ne pe sentimentul naţional maghiar, recunoscut la timp de cel mai şovin împărat din Occident, credem că cei şovăielnici şi de rea credinţă se vor convinge că maghiarizarea numelui va realiza o consolidare unică şi monolită a societăţii maghiare, în locul actualei societăţi pestriţe.\nII. Cum maghiarizăm numele de familie Alegerea noului nume trebuie să corespundă celui mai rafinat gust lingvistic: să fie impecabil maghiar şi să nu lezeze interesele nimănui. Noul nume să fie scurt, cu sonoritate plăcută, ungurească, frumos şi lesne de pronunţat chiar şi pentru un străin. Se vor evita numele strălucite şi de rezonanţă istorică, în toate cazurile posibile. Numele nou să fie uşor de recunoscut de orişicine şi, de la prima rostire, să se vadă că este unguresc. Numele aiurite, care nu înseamnă nici lae, nici bălaie, să fie evitate. Pen¬tru a înlătura confuziile, nu se recomandă frecventele nume maghiare, ca: Kis (Micu), Nagy (Mare), Fehér (Albu), Fekete (Negru), Kovács (Fieraru), Molnár (Moraru), Szabór (Croitoru), Varga (Cismaru) etc., precum şi numele de botez lesne de tradus şi de schimbat. În ultimă analiză, fiecare face cum îl taie capul, dar dacă ţine să ia nume vechi, să cumpănească mult, pentru a nu căşuna necazuri familiarilor în viaţă. Dealtfel, bunul simţ impune, de pildă, să nu fie adoptate nume ca Batthyány, Hunyadi, Rákóczi, Széchenyi etc., nici nume de naţiuni, nici nume nobiliare, ca Bánfi, Vajdafi, Abaffi, Ostaffi etc. Mulţi cred că un y la coada unui nume poartă o semnificaţie nobiliară, dar se înşeală, deoarece acesta poate să arate doar că avem de-a face cu un nume mai vechi. De altfel, nobilimea din judeţele din partea Ardealului socoteşte corectă scrierea numelui cu i. Cei care doresc să-şi maghiarizeze numele recurgând la scrierea de modă veche dau dovadă de imaginaţie bolnăvicioasă. La alegerea noului nume recomandăm să se ţină seama de următoarele elemente:\nDe locul naşterii, al comunei, al pustei, al câmpiei, al ogorului, al hanului, al uzinei sau, în general, de toponime, la care, prin adăugarea literei i, se va obţine un ireproşabil nume maghiar, ca: Aradi, Békési, Csabai, Diószegi, Erdi, Füredi, Gömöri, Haraszti, Ipolyi, Jánosi, Karczagi, Lendvai, Monori, Némedi, Oroszi, Perháti, Romhányi, Selmeczi, Turi, Vári, Zágori etc. Dealtfel, toponimia noastră conţine un mare depozit de nume originale de localităţi cu pronunţarea maghiară atât de bună, încât folosirea lor la alegerea noilor nume este tuturor recomandată cu căldură. Meseriaşul sau neguţătorul va proceda în mod corect dacă, pur şi simplu, se va numi după meseria sa. Astfel de nume pot fi: Acs (Dulgheru), Asztalos (Tâmplaru), Bányász (Minieru), Cserpes (Ţiglaru), Csipkés (Brodeza), Dobos (Toboşaru), Dudás (Gornistu), Ernyös (Umbrelaru), Erszényes (Poşetaru), Faragó (Strungaru), Festö (Boiangiu), Ge1encsér (Căldăraru), Gyertyás (Lumânăraru), Hojós (Corăbieru), Halász (Pescaru), Into (Paznicu), Ihász (Văcaru), Juhász (Ciobanu), Jogász (Juristu), Kömives (Zidaru), Kalapos (Pălărieru), Lakatos (Lăcătuşu), Lantos (Lăutaru), Mester (Meşteru), Mészáros (Măcelaru), Nierges (Curelaru), Nyro… (Tundeoaie), Oltó (Grădinaru), Ostoros (Cel ce mână caii cu biciul la poştalioane sau în pustă), Posztós (Postăvaru), Puskás (Puşcaşu), Révész (Pilotul), Rajtos (Franjuri), Sütö (Brutar), Szitás (Sitaru), Timár (Tăbăcaru), Udvaros (Curteanu), Utas (Drumeţu), Vadász (Vânătoru), Vedres (Tinichigiu), Boltos (Băcanu), Csaplár (Barmanu), Itczés (Cârciumaru), Kalmár (Negustoru), Köblös (Burduhosu), Linsztes (Moraru), Pénzes (Bogătaşu), Szatócs (Prăvăliaş), Szattyános (Pielaru), Töszér, Tárnok (Magazioneru) etc. Intelectualii pot să-şi ia numele după preocupările lor: Pap (Preotu), Kántor (Cantor, Crâsnic, Dascălu), Tanitó (Învăţătoru), Iré (Scriitoru), Katona (Cătana), Tiszt (Ofiţeru), Hadnagy (Locotenentu), Bajnok (Campionu), Csatlós (Premilitaru), Fegyveres (Armurieru), Harczos (Luptătoru), Hajdu (Haiduc), Kardhordó (Scutieru), Lándzsár (Lăncieru), Poroszló (Jandarmu), Puttantyos (culegător de vie), Pánczélos (cavaler în zale, Panţâru), Toborzó (Arcanu), Vivó (Scrimeuru), Várnagy (comandant de cetate, Hatmanu), Várör (paznic de cetate), Vezér (Căpetenie), Zászlós (Stegaru), Szoldos (Lefegiu) etc. Îndeletnicirile străbune, pescuitul, vânătoarea, silvicultura, etc., muncile câmpului, ale pădurii, grădinăritul etc. pot furniza un mare număr de nume cu o bună pronunţare maghiară. Astfel: Szántó (Plugaru), Vetö (Semănătoru), Arató (Secerătoru), Kaszas (Cosaşu), Gulyás (Văcaru), Kertész (Grădinaru), Cserkész (Cercetaşu), Erdész (Păduraru), Gazda (Gazdă), Ör (Paznicu), Csösz (Jitaru, Gornicu), Majoros (Moşier), Szemzö (alegător de seminţe), Szedö (Culegător), Cséplö (Batozaru), Hajtó (Gonaciu), Kenyeres (Brutaru), Sajtos (Brânzaru) etc. Cei ce doresc să păstreze amintirea naţionalităţii strămoşilor, pentru nepoţii de mai târziu, pot recurge la nume ca: Avar (Avar), Najos (Bavarez), Bolgár (Bulgaru), Cserkesz (Cerchez), Dalmát (Dalmaţianu), Horvát (Croatu), Hún (Hun), Görög (Grecu), Jasz (neam din regiunea Tisei), Kún (Cuman, neam aşezat între Dunăre şi Tisa), Labancz (tagmă militară), Magyar (Maghiar), Német (Neamu), Lengyel (Leahu), Orosz (Rusu), Örmény (Armeanu), Oláh (Valah, Român), Palócs, Szász (Sas), Székely (Secuiu), Tatár (Tătaru), Tót (Slovacu) etc. Blondul poate să ia numele de Blond, cel brunet de Brun, cel ce se crede drăguţ, poate să ia numele de Drăguţ, cel plăcut, numele de Plăcut, nobilul de Nobil, fericitul de Fericit. Astfel unii îşi pot lua numele de Aranyos (om de aur), Buzgó (Harnicu), Bánó (Întristatu), Csöndes (Liniştitu), Csinos (Elegantu), Dicsó (Gloriosu), Elmét (Glumeţu), Jámbor (Blându), Takaros (Cumpătatu), Termetes (Voinicu) etc., alţii pot să-şi aleagă numele de Beszédes (Vorbăreţu), Vig (Veselu), Virág (Florea), Barák (Prietenar), Ifju (Junele), Oreg (Moşu), Os (Străbunu), Derék (om de nădejde), Dolgos (Harnicu), Fürge (Dibaciu), Jö (Bunu), Jeles (cel foarte bun), Heves (Pripitu), Vitéz (Viteazu) etc. Oricine poate să se adreseze celor trei regnuri ale naturii, după cum urmează: Csóka (Cioară), Farkas (Lupu), Fürj (Potârniche), Hallö (Corbu), Sas (Vultur), Sólyom (Şoimu), Rigó (Privighetoare), Róka (Vulpe), Szarvas (Cerbu), Buza (Grâu), Arpa (Orz), Rózsa (Secara), Fenyö (Bradu), Aczél (Oţelu), Arany (Aurel), Réz (Arămaru), Vas (Fier) etc. Numele se obţine după ziua de naştere, după anotimp, după munţi, după văi, după ape, după lacuri, după epoci etc. De pildă Szerda (miercuri), Péntek (vineri), Tavasz (primăvară), Nyár (vară), Eszaki (de nord), Déli (de sud, miazăzi), Harmat (rouă), Szél (vânt), Kárpáti (din Carpaţi), Vágvölgyi (din Valea Vagului), Tisza (Tisa), Balaton, Maros (Mureş), Körös (Criş) etc. Nimeni nu va fi potrivnic dacă cineva îşi va lua numele de Elsö (primul), Harmös (tretie, al treilea), Négyes (al patrulea) etc. sau ceva asemănător. Numele devine maghiar dacă se adaugă substantivelor sufixul s, as, es, ös, sau verbelor litera ó, ö, cu ajutorul cărora se alcătuiesc nume noi. Astfel verbul kérni (a cere, a ruga) devine Kérö (petiţionar, solicitator), de la mérni (a măsura) se ajunge la Mérnö (măsurător), védeni (a apăra) dă Védö (apărător), döntöni (a hotărî) devine Döntö (cel ce hotărăşte) sau Aczélos (oţelar), Boros (podgorean), Cserjés (tufăriş), Dinnyés (bostănar), Egres (agriş), Füves (pajişte), Fenyves (brădet), Gyökeres (rădăcinos), Hegyes (vârf), Ijász, Járatos (umblăreţul, uliţarni¬cul), Kardos (cel ce poartă sabie), Lombo (arbore secular), Madarász (păsărar), Nótás (cântăreţ), Párto (părtinitor), Peres (pârâtor), Rendes (cumsecade), Sodros (şuvoi), Szabados (om liber), Tölgyes (stejar), Tüskés (spin), Ugrós (săritor), Vermes (pivnicer), Zajos (zgomotos) etc. Onomastica ungurească se poate reînnoi dacă, prin traducerea numelor existente, se obţine tonalitatea maghiară corespunzătoare. Astfel, din Schiemd derivă Kovács (fierar), din Wagner derivă Bognár (dulgher), din Drechsler derivă Esztergályos (strungar), din Schnitzer derivă Faragó (strungar), din Weber se ajunge la Takács (ţesător) etc. Tălmăcirea numelui străin să se facă în aşa fel încât să nu trezească în mintea omului senzaţia că are de-a face cu un nume tradus. Astfel de nume sunt mai rele decât originalele, deoarece nu sunt nici maghiare, nici germane. Nume ca Mayerfi, Mánffi, Keszlerffi etc. nu-s cu nimic mai bune decât Deutschi sau Ofeni etc. Mai bine Buchberger decât Könyvhegyi, căci, la auzul numelor de mai sus, ne dăm seama, fără tăgadă, că avem de-a face cu o traducere străină. Numai atunci ar fi considerat maghiar un astfel de nume, când în ţară ar exista o comună cu numele Könyvhegyi. Decât să facem din Ankerschmied, Vasmacskakovácsi (făurar de ancore), sau din Ellenbogen, Könyöki (al cotului), mai bine Mayer să rămână Mayer şi Keszler, Keszler. Romancierii noştri Jókai, Jósika, Eötvös, Kemény etc., poeţii noştri Petöfi, Arany, Vörösmarty etc., dramaturgii noştri Katona, Szigligeti, Szigeti, Csiky, Dóczi, Rákosi, Tóth etc., istoricii noştri Horvát, Szalay, Varga etc. şi, în general, operele scriitorilor noştri reprezintă tot atâtea nume adevărate, cu o bună şi frumoasă sonoritate maghiară. Dintr-un astfel de tabel onomastic pot fi alese, cu curaj şi din belşug, nume ca Bátori, Béldi, Bárczai, Cserei, Kapuvári, Kárpáti, Madocsai, Perényi, Simonyi, Szécsi, Szentirmai, Telegdi, Ujlaki, Várdai, Zólyomi.  Nu intenţionăm epuizarea modalităţilor corecte de maghiarizare a numelui. Am dorit doar să le amintim pe cele mai importante şi mai potrivite, recomandându-le spre a fi urmate. Gustul personal fiind variabil, nu este lesne s-o nimereşti la alegerea numelui. Nevoie ar fi de demarcat hotarul păstrării onorabile a numelor vechi. Aici hotărăşte îndeosebi bunul simţ. Cel ce doreşte să ia un nume nou, face bine dacă cere părerea unei persoane de specialitate.\nIII. Îndrumări pentru maghiarizarea numelui În cazul cel mai simplu de maghiarizare a numelui, se scoate certificatul de naştere şi actul de rezidenţă. Despre certificatul de naştere. La maghiarizarea numelui se cere, fără excepţie, certificatul de naştere, de botez şi de rezidenţă. Dacă un tată are mai mulţi copii, va scoate pentru fiecare câte un certificat de naştere. Aşa-numitul certificat de familie nu poate fi folosit la maghiarizarea numelui. Este absolut necesar să se specifice volumul, pagina şi numărul de înregistrare în certificatul de naştere. Despre timbru. Pe cerere se aplică un timbru de 50 de creiţari, pentru fie¬care persoană adultă, ca şi pentru întreaga familie. Dacă în familie mai există un adult, şi pentru acesta se va plăti separat 50 de creiţari. Conform legii, cu o cerere se pot adresa mai mulţi sau chiar o comună întreagă, dar timbrul se plăteşte pentru fiecare adult în parte. Pe extrasele din străinătate, se adaugă un timbru maghiar de 15 creiţari. Cum se face o cerere de maghiarizare. Cererea trebuie să fie scurtă, deoarece maghiarizarea numelui nu necesită justificări. Nu se îngăduie ca, pe lângă iscălitură şi adresă, să nu fie trecută în cerere meseria. În oraşele cu privilegii regale şi în localităţile cu consilii comunale, cererea se adresează consiliului. În localităţile mai mici sau mai mari cererea se adresează şi se înaintează prim-pretorului, solicitându-se autorităţii respective să o trimită cu referat favorabil (prin notar şi prin subprefect) Ministerului de Interne. Cel care a întocmit o astfel de cerere, înaintând-o personal autorităţii competente şi cerând în acelaşi timp o audienţă, va scurta şi va accelera prin aceasta întregul procedeu. Rezidenţă şi cetăţenie. Potrivit articolului 11,a din volumul XXII, apărut în anul 1886, dreptul de rezidenţă se obţine din localitatea unde solicitantul a stat în ultimii doi ani şi a plătit dările. Minorii se bucură fără excepţie de dreptul de rezidenţă în localitatea de domiciliu a părinţilor. Străinul care timp de cinci ani a locuit în ţară, chiar în localităţi diferite, a plătit impozit şi este înscris în registrele electorale beneficiază de cetăţenie maghiară. Pe certificatul de rezidenţă, autoritatea se poate pronunţa cu privire la comportamentul moral, procedeu prin care executarea şi rezolvarea formelor devine mai lesnicioasă şi mai simplă. Dacă cererea este făcută în scris, atunci se va aplica pe ea în mod obligatoriu un timbru de 50 de creiţari. (Fö- és sz.-v. pénzügyigazg. 87.708 sz./ III.-1986). Conform ordinului circular nr. 84.829 din 26 septembrie 1896 al Ministerului de Interne, persoanele în serviciul statului nu au nevoie de certificat de cetăţenie. În schimb, sunt obligate să-şi dovedească calitatea cu un certificat sau o declaraţie prevăzută cu ştampila şefului lor. Acelaşi procedeu este valabil şi pentru învăţători. Pe cerere se va menţiona: Solicitantul este funcţionar (învăţător etc.) şi dovedeşte calitatea sa de angajat aici. Urmează data, iscălitura şi ştampila. Nu se cere certificat special de moralitate. Autoritatea cercetează viaţa morală a cetăţeanului din oficiu şi, pe baza datelor, îşi exprimă părerea. Cum se procedează cu minorii şi orfanii. Uneori tatăl îngăduie maghiarizarea numelui fiului său, dar el însuşi nu-şi schimbă numele. În acest caz este mai simplu ca tatăl să se adreseze în numele minorului. Minorii fără părinţi, care îşi câştigă singuri existenţa, dovedind aceasta prin certificat, pot cere orfelinatului dovada de majorat. Dacă sunt majori, se pot adresa singuri. Minorii orfani pot, de asemenea, să-şi maghiarizeze numele, cu condiţia ca mama, ca tutore natural, sau tutorele oficial, să-şi dea asentimentul. Şi în acest caz este mai potrivit ca tutorele să se adreseze mai întâi, prin cerere netimbrată, la orfelinatul respectiv, solicitând aprobarea acestuia şi numai după primirea acordu¬lui şi ataşarea dovezii, să se treacă la cererea de maghiarizare a numelui. Procedeul se aplică la copiii vitregi, ca şi la minorii nelegitimi. Pentru obţinerea avizului necesar la schimbarea numelui, cererea se adresează în oraşe primăriei, iar la ţară, capitalei de judeţ, adică oficiului prim-pretorului şi, numai în baza avizului acestuia, Ministerul Regal de Interne va permite schimbarea numelui. Femeia divorţată poate să ceară maghiarizarea numelui. La cerere, ea trebuie să ataşeze hotărârea judecătoriei de gradul III, iar dacă are copii, să ataşeze aprobarea orfelinatului pentru ei. Ministerul de Interne nu îngăduie văduvelor să maghiarizeze numele soţului defunct. Cetăţenii care trăiesc în străinătate adresează cererile lor corespunzător întocmite, prin autorităţile legale respective sau direct Ministerului Regal de Interne. Locuitorii din Croaţia şi Slovenia se bucură de toate drepturile de cetăţenie şi pot înainta cererea pe calea autorităţilor de resort sau direct Ministerului Regal de Interne. Despre nume. Numele este la libera alegere, dar ar fi de dorit să se ţină seama de legile limbii şi de cele ale modestiei şi esteticii etc. Se recomandă solicitarea părerii specialiştilor în această materie. Ministerul Regal de Interne aprobă alegerea noului nume numai dacă se respectă normele scrierii corecte actuale. De aceea cererea de maghiarizare a numelui cu aá, oó, eö, ch, th, ts, ss, ff, y etc. îngreunează procedeul de rezolvare. Cel care îşi scrie numele altfel decât i-a fost aprobat de Ministerul Regal de Interne nu dovedeşte bună-credinţă şi săvârşeşte o greşeală care poate fi pedepsită. Despre decizie. Permisiunea de modificare a numelui se publică de Ministerul Regal de Interne în oficiosul Budapesti Közlöny, care comunică aprobarea către forurile competente, iar aceste foruri anunţă pe solicitant şi îndeplinesc formalităţile. Publicarea în Budapesti Köslösny are valoare de act oficial. Despre folosirea numelui. Folosirea noului nume este îngăduită numai după publicarea în ziarul oficial. Cine îl întrebuinţează înainte de asta, chiar dacă e de bună-credinţă, săvârşeşte o greşeală. După aprobare, în schimb, folosirea noului nume nu numai că este legală, ci şi obligatorie. Maghiarizarea numelui cu menţinerea calităţii nobiliare. Cel ce ţine ca prin maghiarizarea numelui să-şi păstreze calitatea nobiliară, se va adresa Majestăţii Sale, iar dovada descendenţei directe o va înainta prin Ministerul Regal de Interne. Calitatea nobiliară trebuie dovedită la Prefectură şi numai pe baza unui document complet şi corect formulat se poate solicita maghiarizarea numelui, chiar şi în ortografia veche. Pe o asemenea cerere se aplică un timbru de 20 de creiţari. Maghiarizarea numelui la soldaţi. Soldaţii majori, în serviciu permanent, vor înainta pe cale ierarhică o cerere timbrată, la care se anexează certificatul de botez. Pentru minori, tatăl se adresează forurilor militare sau forurilor unde domiciliază. Se recomandă soldaţilor să-şi însuşească numele vitejilor maghiari. Nu este nevoie să se facă dovadă specială pentru omologarea noului nume. Este suficientă prezentarea copiei hotărârii ministeriale. Nu este necesar ca noul nume să fie trecut în diplome, acte sau în cartea funciară. În asemenea cazuri, se arată decizia sau copia deciziei. Copiile de pe decizia ministerială le face biroul subprefectului sau consiliul orăşenesc.  IV. Date privind istoria maghiarizării numelui Procesul de maghiarizare a numelor în ţara noastră este vechi. După eminentul nostru istoric Jakab Elek, sub regele Matei, un mare număr de ostaşi de naţionalitate maghiară şi-au maghiarizat numele, numai pentru a-şi dovedi credinţa faţă de rege şi ataşamentul faţă de Unguri. În acest fel, o mulţime de persoane cu sonore nume străine, cu cetăţenie maghiară, au ţinut să dovedească în mod indubitabil, prin schimbarea numelui, ataşamentul lor la naţiunea maghiară, Bart (Barbă) devenind Szakál, Kürschner (Blănaru) Szücs, Tischler (Tâmplaru) Asztalos, Kannengiesser (Olaru) Kannagyártó, Weber (Ţesătoru) Takács, Salzer (Săratu) Soós, Weiss (Albu) Feher, Schwartz (Negru) Fekete, Raw-Ravius (Flocosu) Szñorños, Goldschmidt (Auriu) Aranyos, Kraus (Dantelat) Fodor, Sattler (Stelaru) Nyerges, Scherer (Frizeru) Nyiró, Kauffmann (Comerciantu) Kalmar.\nNumele de botez dăinuie de la începuturile creştinismului până în prima partea secolului al XIII-lea. În patria noastră, ca şi în alte părţi, societatea bogată şi distinsă îşi lua numele după cetăţi şi moşii. Cetăţenii şi iobagii au început să folosească numele în mod deliberat abia pe la începutul secolului al XVI-lea. În secolul al XVI-lea, în scopul de a menţine evidenţa populaţiei, statele au impus în mod obligatoriu însuşirea unui nume de familie. Dar, înainte de a se fi petrecut aceasta, societatea însăşi i-a scos în relief pe cei mai distinşi reprezentanţi ai săi, prin adăugarea sufixului fy (al lui) la numele tatălui. Prin această particulă, au apărut la noi nume ca Geröfy, Pálfy, Péterfy. Acelaşi efect se obţine la neamurile slave prin adăugarea lui its şi vits, cu valoarea lui fy sau cu acelaşi înţeles; la neamurile germane, la saşi, prin sohn, son, sen; la naţiunile latine prin i, la spanioli şi la normanzi prin ez şi fitz, iar la irlandezi şi scoţieni prin Mac şi O. Adăugate la numele tatălui, particulele respective arată originea.\nÎn patria noastră, folosirea numelui de familie a devenit obligatorie în secolul al XVI-lea, după cum rezultă din registrele judeţelor. Prima constrângere în acest sens a săvârşit-o împăratul Iosif al II-lea împotriva Evreilor care ţineau cu fanatism la tradiţiile lor şi nu se hotărau să părăsească obiceiul a adăuga particula ben la numele tatălui. Prin decizia nr. 10.426 din 23 iulie 1787, s-a dispus ca, fără nici o excepţie, fiecare evreu să-şi ia un nume german şi să-l poarte neschimbat toată viaţa.\nÎn această decizie, par.1 sună astfel: Evreii în toate provinciile trebuie să ia act de faptul că, începând cu 1 ianuarie 1788, sunt obligaţi să poarte nume de familie, tatăl de familie pentru familia sa, tutorele pentru orfanii săi, celibatarul pentru sine, deoarece nu se află nici sub ocrotirea tatălui, nici a tutorelui, nici în curatelă. Femeile necăsătorite vor primi numele de familie al tatălui, iar cele căsătorite al soţului. Fiecare persoană, fără deosebire, trebuie să-şi ia un nume german, pe care nu-l va părăsi toată viaţa.\nPeste tot şi în toate epocile s-a practicat, în patria noastră, schimbarea de nume. Multe familii îmbogăţite şi-au luat numele după moşia lor. Alţii şi-au luat nume slovace sau nemţeşti după denumirea moşiilor lor, iar cei mai mulţi şi-au modelat numele după pronunţarea populară. (Aşa a făcut, de pildă, o ramură a familiei Rudnay din judeţul Nyitra, care s-a stabilit în judeţul Trencsén, devenind Rudnyánsky).\nÎmpăratul Francisc, înţelegând însemnătatea evidenţei numelui în domeniul instrucţiunii publice, al impozitului şi al poliţiei, a chemat în audienţă, în anul 1814, pe cancelarul Curţii şi i-a cerut să raporteze dacă există, iar dacă nu, să se efectueze neîntârziat această evidenţă a populaţiei.\nPrimul ordin al împăratului Francisc, din 13 noiembrie 1814, referitor la reglementarea maghiarizării numelui, prevede cu străşnicie ca schimbarea numelui să nu poată fi făcută fără aprobarea autorităţilor locale şi numai în baza unor motive bine întemeiate, ignorarea prezentei hotărâri atrăgând pedeapsa ce se aplică celor ce încalcă ordinele superioare şi dispoziţiile publice legale. Cu toate acestea, schimbări de nume fără autorizaţie s-au produs, după cum rezultă din scrisoarea redactată cu propria mână de împăratul Francisc, la 13 aprilie 1815: Dragă Conte Erdödy! La 8 octombrie anul trecut am semnat o ordonanţă referitoare la schimbarea abuzivă a numelui în Ungaria. Văd totuşi că situaţia se perpetuează şi repet recomandarea mea către cancelaria aulică a Ungariei, pentru a se lua măsurile necesare şi a se pune capăt acestui abuz, aplicându-se măsuri legale împotriva celor ce încalcă ordinele mele. Veţi da un raport amănunţit asupra măsurilor luate. Viena, 13 aprilie 1815. Franz, m.p.\nLa evidenţa angajaţilor, s-a dispus, în temeiul ordonanţei, ca Andorth, mare angrosist, domiciliat în această localitate, să-şi schimbe numele în Andor; ca Demeter, însărcinat cu evidenţa, de asemenea domiciliat în această localitate, să devină Dömötör; ca Linczenpolcz, furnizorul Curţii, să devină Nyilassy; ca Hollober, expeditorul Curţii, să fie Hollóbér, ca Hink să devină Hinká, ca Hoffmann, lăcătuş din Pozsonyi şi paznic al palatului, să se numească Hoffmányi, ca Seemann, furnizor al Curţii, să fie Zemány, ca Paidl Marchegg să se transforme în Paydly, ca Buzády, cantaragiul sării din Mohács, să devină Buzádfy şi König, şeful serviciului de sare din Pozsony, să se scrie Király.\nPentru reglementarea schimbării numelui (adică pentru împiedicarea abuzurilor) s-au emis mai multe ordonanţe, care se păstrează în arhivele statului. Astfel, ordinele din 1815 şi 1817, referitoare la greco-catolici, prevăd că sufixele its şi vits se pot păstra, cu condiţia de a fi folosite în permanenţă. Spre a se împiedica maghiarizarea arbitrară a numelor germane, s-a emis un ordin circular la 9 mai 1815, cu efect retroactiv, către toate autorităţile, prin care se interzice nu numai schimbarea, ci şi modificarea numelui prin adăugarea sau scoaterea unor părţi de cuvânt, litere, silabe sau semne.\nPrimele maghiarizări masive ale numelor de familie au avut loc din martie până la finele lunii decembrie 1848 şi de la 1 iunie 1849 până la sfârşitul războiului de eliberare. În prima perioadă şi-au maghiarizat numele 526 persoane majore, iar în perioada a doua, un număr de 148 de persoane majore.\nGuvernul absolutist, prin ordinul nr.3366 din 1849, s-a grăbit să anuleze legea maghiarizării numelor, dând dispoziţii ca cetăţenii să-şi reia vechile lor nume. Ordinul care a pus în ilegalitate schimbările de nume, dar nu a interzis posibilitatea schimbării lor în viitor, are următorul aspect:\nComunicatul nr. 43\nCătre guvernatorii civili şi militari ai Împăratului şi Regelui, referitor la schimbările de nume făcute cu aprobarea Ministerului de Interne Maghiar de la 15 decembrie 1849.\nÎn cursul anilor trecuţi şi în anul curent s-au săvârşit frecvente schimbări de nume, fără ca, pentru aceasta, să fi apărut o aprobare legală anterioară. S-au înre¬gistrat cazuri când unele persoane au fost obligate, contrar voinţei lor, să-şi schimbe numele.\nPentru ca această chestiune maghiară să se reglementeze, evitându-se încurcăturile în raporturile familiare, pentru asigurarea proprietăţii particulare, pentru a se acorda posibilitatea celor interesaţi de a scăpa de abuzurile la care au fost supuşi conform ordonanţei emise, în acord cu Ministerul Imperial şi Regal de Interne, se ordonă, în vederea aplicării în marele Imperiu, următoarele:\nSe declară nule şi neavenite directivele date de Ministerul maghiar dizolvat, cu privire la schimbările de nume făcute fără aprobare superioară. Autorităţile sunt obligate ca, în actele oficiale, să treacă în scris adevăratul nume de familie al persoanelor în cauză.\nDe aici înainte, pentru aprobarea schimbării numelui, se va face o cerere prin autorităţile de Stat către Ministerul de Interne Împărătesc şi Regal. Se vor înainta aceleaşi acte doveditoare care au fost necesare potrivit ordinelor anterioare.\nWohlgemuth,\nGeneral adjunct\nDin motive lesne de înţeles, potrivit obiceiului, unii au reluat şi folosesc parţial până în prezent vechiul lor nume originar. Cei mai mulţi, în schimb, încălcând ordinul, şi-au menţinut, adică şi-au reluat numele maghiarizat, şi trăiesc cu el până azi. Ca să se pună capăt acestei inconstanţe, după restabilirea drepturilor noastre constituţionale, Comitetul central al Societăţii de maghiarizare a numelui s-a adresat Ministerului Regal de Interne, spre a lămuri dacă decizia anterioară, cu privire la maghiarizarea numelui, îşi mai păstrează valabilitatea. La care, Alteţa Sa Ministrul de Interne, prin ordinul nr. 105.265 din 11 noiembrie 1897, a aprobat în principiu valabilitatea maghiarizării numelor din anii 1848 / 1849, însă, de la caz la caz, partea interesată trebuie să formuleze o nouă cerere.\nRăspândirea maghiarizării numelui n-a putut fi oprită prin ordonanţa din 15 decembrie 1849, dată de către guvernatorii civili şi militari ai Împărăţiei şi Regatului şi, în 1850, împuternicitul împărătesc şi delegatul civil, prin ordinul 3724/G, articolul a, constrânge la respectarea dispoziţiilor anterioare şi, în acest scop, emite un nou ordin către autorităţile judiciare ale ţării, cu următorul conţinut:\nÎnţelegând că numărul cererilor de schimbare a numelui de familie, chiar fără vreo justificare sau un temei bine determinat, creşte din zi în zi, şi ţinând seama de legea nr. 2905 / G din 27 noiembrie anul anterior, sunt nevoit ca, de acum înainte, să pretind ca cererile de schimbarea numelor patronimice – pe cale de verificare de către autorităţile politice competente – să conţină răspuns la următoarele probleme: Dacă petiţionarul este de origine nobiliară şi dacă există vreo familie care mai poartă acelaşi nume şi, în caz afirmativ, dacă are de obiectat ceva. Dacă schimbarea numelui are o justificare temeinică. Toate cererile care nu îndeplinesc aceste condiţii se vor respinge neîntârziat.\nDrept urmare acestui ordin, din 1853 până la sfârşitul anului 1859, s-au făcut numai nouă schimbări de nume şi patru maghiarizări. În 1854, jandarmul Weisz Márton, domiciliat în Buda, şi-a maghiarizat numele în Fejér (Albu); în 1857, pietrarul Goldberger Ferencz din Pesta şi-a maghiarizat numele în Hagyei (Munteanu); Oppenheim Alajos, gestionar de magazin din Pesta, domiciliat în Buda, devine Oppodi; în 1858, şi Guttmann Mihály, funcţionar la primăria din Kassa îşi schimbă numele în Bányai. În 1851, Helley Ferencz, cu domiciliul în Pozsonyi, şi-a schimbat numele din maghiară în germană, devenind Helly, şi tot atunci Szarvassy Frigyes, domiciliat în Pesta, a devenit Gans. În 1855, Boskovits Leó, negustor în Pesta, a devenit Bunger; în 1856, Graf Simon, domiciliat în Pesta, mutat la Buda, s-a transformat în Stern; în 1854, Negyelszki Lórincz din Sopron, maior pensionar, şi-a schimbat numele în Niedzielsky; în 1853, contele Pálffy Ferencz, funcţionar la Ministerul de Interne, şi-a luat numele de Lipót Daun-Pálffy; în 1854, Pfeffersamen Aron, calfă de neguţător din Pesta, a devenit Pfeffermann; în 1858, Ribaud Francziska din Pozsonyi a devenit Flette şi tot atunci soldatul Schwartz Márkus din Kassa a devenit Tolvetzky. Amintim totodată că, în 1860, Rényi Rudolf, şeful cărţii funciare din Kassa, şi-a schimbat numele în Schreiner, iar autorităţile din Sopron 1-au obligat pe Egerváry József, nume ilegal luat, să revină la vechiul său nume, Mausperger.\nPe măsura evoluţiei vieţii noastre constituţionale, începând cu anul 1861, s-a redeşteptat tendinţa de maghiarizare a numelui, iar mişcarea patriotică i-a dat un puternic imbold. 213 nume noi au fost adoptate în 1861 şi 332 de nume noi în 1862.\nDe la această dată, maghiarizarea numelor a devenit mai lentă şi mai greoaie. Se ştie că, până în 1850, în ţara ungurească nu exista timbru şi, după prima lege provizorie a timbrului (intrată în vigoare la 1 octombrie 1850), fiecare cerere înaintată autorităţilor s-a timbrat obligatoriu cu un timbru de 15 creiţari. Legea provizorie a timbrului a suferit modificări în 1862 şi, după articolul 43, aliniatul 1 (intrat în vigoare la 1 ianuarie 1863), valoarea timbrului pentru schimbarea numelui s-a stabilit la 5 forinţi. Prin această majorare procesul de maghiarizare a numelor a înregistrat o scădere. În anul 1863 s-a atins cifra de 130, în 1864 s-a ajuns la 83, în 1865 la 67 şi în 1866 la 72. După inventarul Ministerului de Interne, aprobările pentru schimbarea numelui date de autorităţile locale, de la 1853 la 1867, sfârşitul lunii februarie, arătau astfel: 1853-1; 1854-5; 1855-1;1856-1; 1857-2; 1858-3; 1859-0; 1860-2; 1861-213; 1862-332; 1863-130; 1864-83; 1865-67; 1866-72;1867 până la sfârşitul lui februarie-21. Total = 933.\nMaghiarizările de nume cu i sau cu y s-au făcut adeseori fără gust, ca: Zabhegyi (vârful orzului), Helyettesi (al locţiitorului), Tollhoni (al lui Tollhon), Iramfi (copilul iuţelii) etc. Se întâlnesc, în schimb, şi dintre cei care au luat nume cu frumoasă rezonanţă maghiară. Astfel: Karikás (rotofeiul), Biró (jude), Bodor, Pogány (păgân), Bognár (dulgher), Pásztor (pastor, popă), Nemes (nobil), Keve (cute), Sipos (fluier), Sulyok (greoiul), Boda, Rudas (oişteanu), Kún (neam aşezat între Dunăre şi Tisa), Küzdö (luptătorul), Sass (vultur), Csengö (sonerie) etc.\nFamilia Trsztyenszky din Nyiregyháza, cu cei şaptesprezece membri, şi-a schimbat numele în Nádasi, iar familia Reményi, cu cei nouă membri ai săi, şi-a schimbat numele din Hoffmann. Cu privire la ocupaţii şi câştiguri, cei mai mulţi dintre noii maghiarizaţi fac parte din corpul funcţionarilor. Între aceştia numărăm subprefecţi, primari, notari principali, secretari ai prefectului, notari, judecători etc. Familia nobilă Ullmann din judeţul Bihor şi-a schimbat numele în Szitányi.\nCele 933 schimbări de nume efectuate între 1853 şi 1867, categorisite după venituri şi ocupaţii, arată astfel la sfârşitul lunii februarie: Funcţionari-151; Meseriaşi-99; Comercianţi-80; Preoţi, profesori, învăţători-75; Medici-57; Elevi-48; Avocaţi-40; Moşieri-39; Ingineri-19; Farmacişti-16; Proprietari de restaurante-15; Soldaţi-9; Alţii, probabil intelectuali-39 etc.\nDupă desemnarea, în 1867, al celui de al doilea minister maghiar responsabil, maghiarizarea numelui a luat un nou avânt şi mulţi cetăţeni veritabili s-au grăbit să-şi exprime deschis, pe această cale, satisfacţia patriotică. De atunci, Ministerul de Interne Imperial şi Regal a pregătit, la fiecare jumătate de an, cu regularitate, o listă oficială cu privire la schimbările de nume, expediind exemplarele multiplicate la serviciul subprefecturilor judeţene şi la consiliul orăşenesc, în scopul de a ţine la zi oficiile stării civile cu schimbările de nume, spre a fi înregistrate şi a se găsi în permanenţă urma lor. După aceste publicaţii, la câte o jumătate de an, evoluţia schimbărilor de nume, de la începutul lunii martie 1867, până la sfârşitul anului a 1880, a fost următoarea: 1867 martie – 1868 sfârşitul anului – 522;1869 – 217; 1870 – 163; 1871 – 145; 187 – 134; 1873 – 140; 1874 – 139; 1875 – 175; 1876 – 152; 1877 – 193; 1878 – 191; 1879 – 213; 1880 – 293. Total = 2.677.\nÎn viaţa noastră constituţională, mişcarea a luat o deosebită amploare în anii 1861 şi 1862, precum şi în anii 1867 şi 1869, încât numărul maghiarizărilor a crescut tot mai mult. Şi după această dată, cu o variaţie mai mică sau mai mare, maghiarizarea numelui a continuat, deoarece societatea şi ziarele s-au interesat mereu de acest proces, dar a lipsit mâna care, pe de o parte, să îndemne şi să ţină treaz interesul public pentru maghiarizarea numelui, iar, pe de altă parte, să ajute la realizarea practică a acestui proces.\nÎn Szegedin (locul de naştere al autorului), unde apare ziarul (Szegedi Hiradé), autorul a făcut apel pentru întâia oară (nr. 10 din 24 ianuarie 1872) la evreime, în scopul masivei ei maghiarizări. El s-a referit la ordinul ilegal al împăratului Iosif al II-lea din 23 iulie 1787, prin care aceştia au fost forţaţi să-şi ia nume germane şi le-a atras atenţia că a sosit vremea exprimării sentimentelor maghiare, a dărâmării acelui zid al ruşinii ridicat de împărat cu de la sine putere spre a-i despărţi de concetăţeni şi de a-şi dovedi pe această cale ataşamentul ferm la naţiunea maghiară.\nAcest apel a găsit un răsunet favorabil în rândul evreimii şi în presa cotidiană, dar nici de data aceasta n-a pornit o mişcare mai amplă, deoarece a lipsit un aparat executiv, angajat în îndeplinirea operaţiilor de maghiarizare a numelor. Totuşi, sămânţa a fost aruncată şi, privind cifrele de mai sus, putem constata că numărul numelor maghiarizate a sporit în mod lent, dar hotărâtor.\n","date":"15-02-2008","img":"https://axaneamului.ro/posts/magazine/axa-i/3/cum-sa-maghiarizam-numele-de-familie/images/0.jpg","permalink":"https://axaneamului.ro/posts/magazine/axa-i/3/cum-sa-maghiarizam-numele-de-familie/","series":["AXA ANUL I"],"tags":["maghiarizare","nume"],"title":"„Cum să maghiarizăm numele de familie”"},{"author":"Florin Stuparu","categories":["Oglinda vremii"],"content":"„Şi – după cum proorociile arătau fariseilor şi saducheilor că Hristos venise, ei necrezînd – tot aşa şi astăzi: în timp ce semnele arată că vom intra în epoca lui Antihrist, omenirea doarme liniştită” (Dimitriu Scartsiuni).1\nÎn marea Sa purtare de grijă, Dumnezeul a toate şi Ziditorul nostru nu ne-a lăsat întru necunoştinţă, precum sîntem plecaţi să credem cei mai mulţi dintre noi. Astfel, prin aleşii Săi purtători de Duh Sfînt, ne-a învăţat întreaga istorie, de la ce a fost întru începuturi şi pînă la ce va fi cînd ne vom întoarce la El întru viaţa cea de veci. Şi toate acestea au fost cuprinse într-o singură carte – numită chiar Cartea („Biblia”), fără început şi fără sfîrşit – adică în Sfînta Scriptură a Vechiului şi Noului Testament.\nDeci ce ne spune Biblia? – după o împărţire a faptelor care ne este folositoare pentru acest cuvînt. Întîi de toate, ne aminteşte ceea ce sîntem din fire: nişte făpturi cu totul şi cu totul deosebite de celelalte, singurele aduse întru fiinţă cu suflarea gurii lui Dumnezeu (Facerea 2:7) şi „după chipul şi asemănarea Lui” (Facerea 1:27). Ce înseamnă aceasta? Că Făcătorul a toate ne-a zidit liberi şi nemuritori, pentru a ajunge la o vreme, prin înfiere, dumnezei după dar, după cum e scris: „Căci Eu am zis: Toţi sînteţi dumnezei şi fii ai Celui prea înalt” (Psalm 81:6). Apoi, Cartea Facerii ne istoriseşte căderea omului din firea sa, prin neascultare şi mîndrie, înrobirea de bună voie faţă de Satana (cel căzut mai înainte din firea sa) şi începutul pribegiei omenirii într-o lume a suferinţei şi mai ales a lipsei de nădejde că se va putea răscumpăra vreodată de sub stăpînirea celui rău. Căci, într-adevăr, ce ar fi putut da omul pentru a-şi dobîndi înapoi liberarea de tirania morţii şi a diavolului? Şi atunci Dumnezeu, în nespusa Lui iubire de oameni, a hotărît să i-a datoria omului faţă de diavol asupra Sa şi să o plătească omeneşte.2 Dar cum? Întrupîndu-Se El Însuşi, prin Persoana Fiului, întru un om asemenea nouă, dar fără de păcat, deci întru un nou Adam. Şi, pentru ca oamenii să poată primi acest înfricoşător pogorămînt, a vestit dinainte, timp de multe veacuri, nepovestita întrupare a Hristosului („Unsului”) Său, prin Prooroci. Cuvintele acestora, insuflate de către Sfîntul Duh şi cuprinse în toate cărţile prooroceşti ale Vechiului Testament, s-au împlinit odată cu negrăita naştere din Fecioara a Dumnezeu-Cuvîntului. Naşterea Mîntuitorului, propovăduirea Sa, răscumpărarea omenirii prin moartea şi învierea Sa, toate acestea sînt cuprinse în Evanghelii. Mai departe, Faptele Apostolilor cuprind întoarcerea firii omeneşti la Tatăl, prin înălţarea lui Hristos Iisus la cer, şi înfiinţarea, prin pogorîrea Sfîntului Duh, a Bisericii, adică a adunării celor care se împărtăşesc de Hristos-Dumnezeu prin Sfintele Taine, şi mai ales prin Sfînta Taină a Împărtăşirii cu trupul şi sîngele Său. De acum, prin Sfînta Taină a Botezului şi apoi prin celelalte, orice om a căpătat puterea de a-şi cîştiga mîntuirea, adică de a ieşi de sub robia Satanei şi a se întoarce la ascultarea lui Dumnezeu, al cărui fiu după dar ajunge prin împărtăşirea cu Fiul „cel întîi născut între mulţi fraţi” (Romani 8:29)3.\nDar aceasta a însemnat totodată şi începutul războiului dintre Satana şi Biserica lui Hristos, căci diavolul nu-şi poate primi înfrîngerea fără să încerce „a-i pierde, de va fi cu putinţă, şi pe cei aleşi” (Matei 24:24). Mai ales că el ştie prea-bine că şi-a pierdut puterea pe care o avea înainte de răscumpărarea omenirii prin Cruce, încît răstimpul domniei lui asupra acestei lumi a păcatului s-a scurtat iar vremea judecării sale de către Hristos, întru a doua Lui venire, se apropie cu fiecare zi ce trece. Şi, pentru ca Biserica să poată duce fără teamă acest război, Purtătorul de grijă a toate a dat Apostolilor o proorocie, în care mai înainte vesteşte pătimirile Bisericii, pînă la biruinţa ei desăvîrşită asupra „şarpelui celui de demult” (Apocalipsa 12:9), atunci cînd Hristos-Dumnezeu Se va pogorî în slavă, ca Împărat şi Judecător, va reînnoi lumea, îl va doborî pe diavol împreună cu toţi ai lui întru focul cel nestins şi îi va aduce lîngă Sine pe toţi ai Săi întru viaţa cea fericită. Astfel, se va încheia istoria pricinuită de greşeala Evei şi a lui Adam, şi va începe o alta, pe care nu o putem decît bănui. Iar proorocia aceasta, pusă în scris, se numeşte Apocalipsa (adică „descoperirea”) Sfîntului Ioan Teologul, ultima carte cuprinsă în canonul Noului Testament.\nDescoperirea ce i s-a dat Sfîntului Ioan Teologul este (în cea mai mare parte) răspunsul la o întrebare firească, aceea pusă de ucenici: „Spune-ne (…) cînd vor fi acestea şi care este semnul venirii Tale şi al sfîrşitului veacului?” (Matei 24:3). La care Mîntuitorul le-a răspuns: „De ziua şi de ceasul acela nimeni nu ştie, nici Îngerii din ceruri, nici Fiul, ci numai Tatăl” (Matei 24:36). Căci Dumnezeu-Fiul le ştie pe toate, deci şi cînd va fi sfîrşitul. Ca om însă, nu ştie aceasta, fiindcă firii omeneşti nu i-ar folosi.4 Şi tot Mîntuitorul ne spune de ce: ca să fim cu grijă: „Privegheaţi deci, că nu ştiţi în care zi vine Domnul vostru. Aceea cunoaşteţi: că, de-ar şti stăpînul casei la ce strajă din noapte vine furul, ar priveghea şi n-ar lăsa să i se spargă casa. De aceea, şi voi fiţi gata, că Fiul Omului va veni în ceasul în care nu gîndiţi” (Matei 24:42-44).\nAşadar, Mîntuitorul nu dezvăluie „ziua şi ceasul”. În schimb, spune semnele după care vom cunoaşte vremea sfîrşitului şi a celei de a doua Sa veniri, între care este acesta: „Se vor ridica hristoşi mincinoşi şi prooroci mincinoşi şi vor da semne mari şi chiar minuni, ca să-i amăgească, de va fi cu putinţă, şi pe cei aleşi” (Matei 24:24). Şi, într-adevăr, hristoşi mincinoşi, adică anti-hrişti, au fost mulţi, de la Simon Magul5, care se numea pe sine „puterea cea mare a lui Dumnezeu”, şi pînă la „înlocuitorii («vicarii») de Dumnezeu”, papii Romani apostaţi. Iar Antihristul cel mare, în vremea căruia se va petrece sfîrşitul, este proorocit de Mîntuitorul prin Pavel, care zice că Hristos nu va veni a doua oară „de nu va veni mai întîi apostasia şi de nu se va descoperi mai întîi omul păcatului, fiul pierzării, potrivnicul, care se va înălţa mai presus de tot ce Se zice sau Se cinsteşte ca Dumnezeu, încît să şadă el în Biserica lui Dumnezeu ca Dumnezeu, arătîndu-se pe sine-şi că este Dumnezeu” (2 Tesaloniceni 2:3, 4).\nDeci cine va fi Antihristul? Acel „Mesia”, văzut de Iudei ca împărat pămîntesc, sub al cărui sceptru ei ar urma să refacă o aşa-zisă „împărăţie a lui David” şi, mai tîrziu, să stăpînească lumea. Pe Antihrist l-au vrut Iudeii de la bun început, şi de aceea „L-au ucis [pe Hristos] din mînie şi dezamăgire, căci El propovăduia ca să audă toţi: «Împărăţia Mea nu e din lumea aceasta!» (Ioan 18:36). Hristos nu S-a învoit să fie împărat pămîntesc, cum ar fi vrut Satana (Matei 4:5-7) şi cum îşi închipuiau acum Iudeii. Aceasta era destul ca să umple inima lor de ură şi mîinile lor de unelte ucigătoare. De atunci, ei îl aşteaptă pe «Mesia al lor», aşadar un împărat a toată lumea, care este Antihrist, căruia îi pregătesc drumul. […] Din clipa în care Evreii, care-L aşteptau pe Mesia, L-au răstignit pe Dumnezeu-omul Hristos, a început numărătoarea inversă pentru venirea lui Antihrist” (DIM). El este acela despre care Hristos a spus: „Eu am venit în numele Tatălui Meu şi voi nu Mă primiţi; dacă va veni altul în numele său, pe acela îl veţi primi” (Matei 5:43). Pînă la pogorîrea Sfîntului Duh, înşişi ucenicii L-au asemuit pe Hristos cu Antihristul, întrebîndu-L: „Doamne, oare în anul acesta vei aşeza Tu la loc împărăţia lui Israil?” (Faptele Apostolilor 1:6).6 Antihristul este „hristosul” aşteptat de „Hiliasm” („Milenarism”, erezie iudaică). Acesta e cel în care Iudeii şi toţi cei lepădaţi de la credinţă (dar şi păgînii) îşi pun nădejdea că va împărăţi în această lume „o mie de ani”, făcînd din acest pămînt al patimilor, al suferinţei şi al fărădelegii, stăpînit de diavolul, un „rai” în care toţi să poată trăi în păcat mai departe, netemători de marea judecată ce va fi, la care nimeni nu vrea să se înfăţişeze (şi pe bună dreptate, conştiinţa spunînd fiecăruia că va fi osîndit).\nDe-a lungul vremii, mulţi au fost socotiţi antihrişti: de la Nero sau papa romano-catolic7 pînă la Stalin şi Hitler.8 Dar semnele venirii Antihristului cel mare încep să se întrezărească abia în vremurile mai noi, cînd umanismul, cinstirea idolatră a omului, a ajuns atot-stăpînitor. Să ne plecăm luarea aminte la cîteva dintre aceste semne, între care cel dintîi este apostasia, lepădarea obştească, într-un fel sau altul, de Hristos.9\n1.a. Apostasia: ateismul materialist „Antihrist este numit cel care nu va primi şi nici nu va mărturisi dumnezeirea lui Hristos. Astfel, antihrişti sînt mulţi: «Mulţi antihrişti s-au arătat» (1 Ioan 2:18). Aceştia sînt ateii, care s-au lepădat de legea dumnezeiască. Aşadar, antihrişti sînt mulţi, dar Antihrist este unul singur. Antihrişti s-au arătat de cînd a venit Hristos pe pămînt şi pînă astăzi între noi; Antihrist însă nu a venit” (DIM). Acum însă, lepădarea de Dumnezeu şi cinstirea omului ca dumnezeu e semnul cel mai vădit că omenirea e pregătită să-l primească pe Antihrist. Şi aceasta s-a văzut limpede odată cu ateizarea întregii lumii, prin revoluţiile zise „comuniste”, care au lovit întîi de toate în Ortodoxie (revoluţiile bolşevice din Rusia, România, Bulgaria şi Serbia), dar şi în erezia papistaşă (războiul civil spaniol, revoluţiile marxiste din America centrală şi de sud) şi în păgînisme (revoluţia atee a lui Enver Hodja din Albania musulmană). Ateizarea a fost însă doar întîiul pas al marii apostazii, avînd ca scop ştergerea din minţile oamenilor, întîi de toate, a sfintelor dogme (adică a adevărurilor neschimbate) ale adevăratei credinţe în Hristos-Dumnezeu. Şi, înaintea tuturor, a dogmei întrupării. Iată ce spune despre aceasta Cuviosul Iustin Popovici:\n„Piscul adevărului este acesta: cel ce nu recunoaşte întruparea lui Dumnezeu, a Dumnezeu-omului Iisus Hristos, nu este mădular al Bisericii. Mai mult: este un antihrist.\nAceastă măsură fără greş o binevesteşte sfîntul şi purtătorul de Hristos văzător de Dumnezeu şi cunoscător al tainelor, Ioan Teologul: «Iubiţilor, să nu credeţi la tot duhul, ci cercaţi duhurile de sînt de la Dumnezeu, căci mulţi prooroci mincinoşi au ieşit în lume. Întru aceasta să cunoaşteţi Duhul lui Dumnezeu: tot duhul care Îl mărturiseşte pe Iisus Hristos că a venit în trup este de la Dumnezeu; şi tot duhul care nu Îl mărturiseşte pe Iisus Hristos că a venit în trup nu este de la Dumnezeu. Şi acela este al lui Antihrist, despre care aţi auzit că va veni şi care acum este deja în lume» (1 Ioan 4:1-3; 2:22; 1 Corinteni 12:3).\nÎn fapt, toate duhurile care locuiesc lumea noastră pămîntească sau care trec prin ea se împart în două soiuri: în cele de la Dumnezeu şi în cele de la diavol. De la Dumnezeu sînt acelea care recunosc şi mărturisesc că Iisus este Cuvîntul lui Dumnezeu întrupat, Mîntuitor şi Domn; iar de la diavol, cele care nu recunosc aceasta. Toată «filosofia»10 diavolului stă în aceasta: a nu-L recunoaşte pe Dumnezeu în lume; a nu recunoaşte prezenţa Lui în lume; a nu recunoaşte întruparea, înomenirea Lui în lume.[…]\nAceasta este în fapt filosofia lui Antihrist, care vrea cu orice preţ să-L înlocuiască pe Hristos şi să-I ia locul în lume şi în om. Sînt nenumăraţi înainte-mergătorii lui Antihrist, mărturisitorii şi credincioşii lui în lumea omenească de-a lungul veacurilor: «tot duhul»; iar duhul poate fi persoană, sau învăţătură, sau idee, sau gînd, sau om, sau Înger, sau diavol. Şi toată învăţătura, toată persoana, toată ideea, tot gîndul, tot omul care nu recunoaşte că Iisus este Dumnezeu şi Mîntuitor, Dumnezeu întrupat şi Dumnezeu-Om, îşi are obîrşia de la Antihrist, este a lui Antihrist. Iar astfel de persoane, şi învăţături şi idei au existat chiar de la începutul arătării Domnului Hristos în lume. Pentru aceasta şi zice sfîntul cunoscător al tainelor despre Antihrist: «şi acum este». Orice om, orice idee din lume care Îl tăgăduieşte pe Dumnezeu-omul Hristos şi Biserica Lui este de la Antihrist. Plăsmuitorul oricărei ideologii anticreştine, în chip nemijlocit sau mijlocit, este Antihrist.\nÎn fapt, toate ideologiile se pot reduce la două feluri: acelea care sînt pentru Hristos şi acelea care sînt pentru Antihrist. În cele din urmă, omul se găseşte în lumea aceasta pentru ca să dezlege o singură problemă: dacă este cu Hristos sau împotriva lui Hristos. Şi orice om – fie că vrea, fie că nu – numai asta face: dezleagă problema aceasta, această a-tot-problemă. Şi fiecare dintre noi este sau iubitor de Hristos, sau luptător împotriva lui Hristos, a treia cale nu este. Da, omul este închinător al lui Hristos sau este închinător al diavolului, a treia cale nu există” (IUS).\nAteismul comunismului a fost lepădat în clipa în care îşi atinsese ţelul: alungarea lui Hristos-Dumnezeu din inima omului Ortodox, şi înlocuirea lui cu omul ca idol.11 Iar acum pasul al doilea este propovăduirea unei credinţe înşelate, umaniste, care amestecă Ortodoxia nu numai cu ereziile creştine, dar şi cu iudaismul şi cu toate păgînismele. Numele acestei înşelări este:\n1.b. Ecumenismul apostat Să vedem ce spun despre acesta cîţiva dintre Sfinţii Părinţi ai vremii noastre. De pildă, acelaşi Cuvios Iustin Popovici:\n„Ecumenismul e numele de obşte pentru creştinismele mincinoase, pentru «Bisericile» mincinoase ale Europei Apusene. În el se află cu inima lor toate umanismele europene, cu papismul în frunte; iar toate aceste creştinisme mincinoase, toate aceste «Biserici» mincinoase, nu sînt nimic altceva decît erezie peste erezie. Numele lor evanghelic de obşte este acela de «atot-erezie» (pan-erezie). De ce? Fiindcă, de-a lungul istoriei, feluritele erezii tăgăduiau sau sluţeau anume însuşiri ale Dumnezeu-omului Domnului Hristos, în timp ce ereziile acestea europene Îl îndepărtează pe Dumnezeu-omul în întregime şi-L pun în locul Lui pe omul european. În această privinţă nu e nici o deosebire esenţială între papism, protestantism, ecumenism şi celelalte secte, al căror nume este «legiune»” (IUS).\nAlte lămuriri aduce Cuviosul Serafim Rose:\n„Ecumenismul este erezia care se întemeiază pe credinţa că nu există de fapt o Biserică văzută a lui Hristos şi că structura sa vizibilă la nivelul societăţii umane se formează deabia acum, prin eforturile universaliste ale Ecumenismului de a uni toate «Bisericile creştine» (şi chiar pe cele necreştine) într-o unică Biserică mondială. Natura însăşi a Ecumenismului este aceea de a creea în sufletele adepţilor săi anumite atitudini spirituale care, cu timpul, să producă o «pietate» şi o «spiritualitate» tipic ecumeniste. […] Dar – urmează Părintele Serafim – dacă nici una dintre «Bisericile» actuale nu poate pretinde că este «adevărata Biserică» a lui Hristos, atunci o amestecare a lor nu va duce nici ea la alcătuirea acestei Biserici unice. Şi, dacă toate aceste «Biserici creştine» nu există decît în măsura în care se pot raporta una la cealaltă, atunci nici o însumare a lor nu va putea rezulta într-o «Biserică» absolută, căci o atare însumare va trebui şi ea să se raporteze la alte organizaţii «religioase». Şi iată cum ecumenismul «Creştin» nu va putea să sfîrşească decît în sincretismul unei religii mondiale. […] Dăm cîteva exemple care indică liniile de dezvoltare a Mişcării Ecumenice din afara Creştinismului:\nPe 27 iunie 1965, s-a convocat la San Francisco o conferinţă religioasă pentru pacea mondială, cu ocazia aniversării a 20 de ani de la înfiinţarea unei filiale a ONU în acel oraş. În faţa unui public de 10000 de persoane, reprezantanţi ai religiilor hindusă, budistă, musulmană, mozaică, protestantă, catolică şi ortodoxă au ţinut cuvîntări despre «fundamentarea religioasă» a noţiunii de «pace mondială», iar un cor «interconfesional» de 2000 de voci a intonat imnuri religioase aparţinînd tuturor denominaţiunilor. În 1969, într-o declaraţie oficială a Bisericii Greceşti din America s-a afirmat: «Credem că Mişcarea Ecumenică, chiar dacă a luat naştere în sînul Creştinismului, trebuie să fie o mişcare a tuturor religiilor care îşi dau mîna.» The Temple of Understanding (Templul Înţelegerii), o fundaţie americană iniţiată în 1960 ca un fel de «asociaţie a religiilor unite», cu scopul de «a clădi Templul simbolic în diferite colţuri ale lumii» (doctrina Francmasoneriei), a ţinut pînă în prezent mai multe conferinţe «la vîrf». (În Comitetul Internaţional al Templului era membru şi Mitropolitul Emilianos, din patriarhia Constantinopolei.) La prima dintre ele, organizată la Calcutta, în 1968, Trapistul Thomas Merton a declarat: «Sîntem deja în unitate. Ceea ce trebuie să redobîndim însă este unitatea primordială.» La cea de a doua conferinţă (Geneva, 1970), s-au întîlnit 80 de reprezentanţi a zece religii, pentru a discuta probleme precum: «Proiectul de creare a Comunităţii Mondiale a Religiilor», iar pe 2 aprilie, la Catedrala Sfîntul Petru a avut loc o slujbă religioasă supraconfesională «fără precedent», descrisă de pastorul Protestant Babel [chiar aşa! – n. m.] ca fiind «un eveniment epocal în istoria religiilor». De asemenea, «credincioşii tuturor religiilor au fost invitaţi să coparticipe la cultul aceluiaşi dumnezeu; slujba s-a încheiat cu rugăciunea «Tatăl nostru».\nAşadar, «conferinţele la vîrf» oferă delegaţilor Ortodocşi ocazia să intre în dialoguri care duc la «crearea unei comunităţi mondiale a religiilor», care «grăbesc realizarea visului de pace şi de înţelegere al omenirii», potrivit filosofiilor întemeiate de Vivekananda, Ramakrishna, Gandhi, Switzer. La începutul anului 1970, Consiliul Mondial al Bisericilor a finanţat Conferinţa de la Ajaltoun (Liban) dintre Hinduşi, Budişti, Creştini şi Musulmani, care a fost urmată de o conferinţă la Zurich, unde 23 de «teologi» ai CMB au declarat necesitatea «dialogului» cu religiile necreştine.\nÎn 1979, la întîlnirea Comitetului Central al CNB de la Addis Abbeba, Mitropolitul Georges Khodre al Beirutului (Biserica Ortodoxă a Antiohiei) i-a şocat pînă şi pe Protestanţi, cînd i-a urgentat pe Creştini să «investigheze viaţa de autentică spiritualitatea a celor nebotezaţi» şi să-şi îmbogăţească experienţa cu «comorile ce se află în sînul comunităţii religioase universale».  BIBLIOGRAFIE:\n  (AVE): EPISCOP AVERCHIE TAUŞEV, Marea apostazie, Mănăstirea Slătioara, 1999 (DIM): DIMITRIU SCARTSIUNI, Profeţii despre Antihrist, Atena, 1991 (IGN2): SFÎNTUL IGNATIE BRIANCIANINOV, Cuvînt despre moarte, Ed. Ileana, 1997 (IOA): SFÎNTUL IOAN GURĂ DE AUR, Puţul şi Împărţirea de grîu, Bunavestire, 1995 (IUS): Sfîntul IUSTIN POPOVICI, Biserica Ortodoxă şi Ecumenismul, Mănăatirea Sfinţii Arhangheli-Petru Vodă, 2002 (NIL): SFÎNTUL NIL ATHONITUL, Minuni şi vedenii, Sfîntul Schit al Sfîntului Vasile cel Mare – Sfîntul Munte Athos, 1935 (SER1): CUVIOSUL SERAFIM ROSE: Cartea facerii, crearea lumii şi omul începuturilor, Sofia, 2001 (SER2): CUVIOSUL SERAFIM ROSE, Ortodoxia şi religia viitorului, Chişinău, 1995   1 În (DIM), vezi lista abrevierilor în bibliografia de la sfîrşit.\n2 S-a pus întrebarea de ce Dumnezeu nu l-a liberat pe om din robia celui viclean folosindu-Şi atot-puternicia Sa? Din cel puţin două pricini. O dată, pentru că Dumnezeu nu este doar atot-iubitor, dar e şi tot atît de drept, încît nu încalcă nici măcar dreptul cîştigat de diavol asupra omului. Căci, într-adevăr, Satana i-a amăgit pe Eva şi pe Adam, dar nu i-a silit la păcat, ci ei înşişi, din voia lor, au călcat acea singură poruncă dumnezeiască: să nu încerce răul. Apoi, dacă Dumnezeu i-ar fi liberat pe oameni cu sila din robia Satanei, aceştia ar fi urmat să păcătuiască, fiindcă nu ar mai fi avut răgaz de pocăinţă, la care se ajunge tocmai prin răbdarea necazurilor, durerilor şi a morţii.\n3 Ceea ce trebuie înţeles aşa, după Teofilact: „Hristos este «întîi născut între mulţi fraţi» după iconomia întrupării, căci după dumnezeire nu este întîi născut, ci unul singur născut. Şi El este cu adevărat întîi născut iar noi sîntem fraţi ai Lui, fiindcă trupul omenesc luat de El a fost uns cu venirea a-tot ungătorului Dumnezeu, precum a zis Teologul Grigorie, şi s-a făcut pîrgă a noastră, astfel încît, întru Hristos, s-a sfinţit osîndita noastră fire. Iar Sfîntul Grigorie al Nissei zice că «Hristos S-a făcut «întîi născut între mulţi fraţi» mai cu deosebire prin botez. Fiindcă mai întîi El Însuşi S-a născut din apă, naşterea aceasta fiind moşită de către Porumbel, şi astfel i-a făcut fraţi ai Săi pe cei împărtăşiţi şi ei de o asemenea naştere, El fiind întîi născut între cei născuţi după Dînsul din apă şi din Duh» (în cuvîntul al treilea împotriva lui Evnomie)” (în tîlcuirea la epistola către Romani a lui Pavel).\n4 Stihul de mai sus din Evanghelie are nevoie de tîlcuire, şi iată ce zice despre aceasta Teofilact: „Aici, Domnul îi învaţă pe ucenici să nu caute a afla cele care covîrşesc mintea omenească. […] Dacă ar fi zis: Eu ştiu, dar nu vreau să vă spun! – ei s-ar fi mîhnit, socotindu-se neluaţi în seamă de El. Iar zicînd că «nici Fiul nu ştie, ci numai Tatăl, îi opreşte de a mai întreba». […] Dar că El ştie cu adevărat şi ceasul şi ziua este arătat din multe altele, căci spune: «Toate cîte are Tatăl, ale Mele sînt» (Ioan 16:15; 17:10). […] Căci nu ne este de nici un folos să ştim cînd va fi sfîrşitul, ca să nu ne lenevim, căci această necunoaştere ne ţine în trezvie” (în tîlcuirea la Matei).\n5 Simon Samarineanul, despre care se vorbeşte în Faptele Apostolilor şi în Vieţile Sfinţilor Apostoli Petru şi Pavel.\n6 Aşa tîlcuieşte Teofilact, în urma Hrisostomului: „[Ucenicii] doreau să se izbăvească de cele grele, nevoind să se arunce iarăşi întru cele mai de pe urmă primejdii. Şi nu L-au întrebat cînd, ci: «Oare în anul acesta vei aşeza împărăţia lui Israil?», adică: Acum? – aşa de mult doreau ziua aceea. Iar mie mi se pare că nici atunci nu înţelegeau încă arătat ce împărăţie era aceea, căci încă nu îi învăţase Duhul. Şi nu a zis: Cînd va fi? – ci: Oare o vei aşeza? – ca şi cum ar fi fost căzută.” Căci, într-adevăr, Israil era de multă vreme sub stăpînirea romană, pe care chiar au încercat să o înlăture, pînă cînd Vespasian a nimicit-o cu desăvîrşire.\n7 „În istoria neamului omenesc – zice cuviosul Iustin Popovici - sînt trei căderi însemnate: a lui Adam, a lui Iuda şi a papei” (IUS).\n8 „O întruchipare a lui Antihrist – zice Dimitriu Scartsiuni - a fost Antioh Epifanie, care e numit «rădăcină păcătoasă» (1 Macabei 1:10). El a pricinuit pustiire în biserica lui Dumnezeu din Ierusalim şi a urmărit să unească toate noroadele într-unul singur. A poruncit să se renunţe la monedele naţionale. A pîngărit sărbătorile şi Biserica, a oprit tăierea împrejur şi a poruncit să fie omorîţi cei care nu se supun. A aşezat pe jertfelnicul lui Dumnezeu un idol şi altare de jertfă în oraş. A poruncit să se ardă Cărţile Legii şi să fie omorîţi în chinuri cei care ţineau Legea. Aşadar, lucrările lui Antioh trimit cu gîndul la acelea ale lui Antihrist.\nAlte chipuri şi pilde ale Antihristului sînt toţi necredincioşii şi ateii, cei ce se acoperă cu masca democraţiei. De asemenea – feluritele erezii şi mişcări viclene” (DIM).\nÎntr-adevăr, acest Antioh Epifanie - „Cel Vestit”, 175-163, împărat Elin – a fost o bună închipuire a Antihristului. În anul 170 înainte de Hristos, ocupă Ierusalimul, jefuieşte biserica, arde cărţile Legii pe care le găseşte, îi sileşte pe Iudei să se lepede de Lege, să jertfească în biserică diavolului Zeus Olimpianul şi dracilor lui şi să ridice altare şi capişti idolilor. Unul dintre aceşti idoli era el însuşi, căci, ca „fiu al zeilor”, împăratul şi-a aşezat în biserică propria statuie. În vremea domniei lui începe răscoala lui Iuda Macabeul, după ce este pîngărită biserica, aşa cum ziceam, şi după ce Evreii elinizaţi construiseră un gymnasium şi instituiseră la Ierusalim efebia, adică sodomia „rituală”, „sacră”. Antioh nu făcuse decît să consfinţească o stare de fapt, căci mulţi din Iudei, „civilizaţi” prin legăturile cu Elinii, se lepădaseră de bună voie de Dumnezeul cel adevărat, aşa cum citim în Carte: „În zilele acelea au ieşit în Israil fii fără de lege şi au îndemnat pe mulţi, zicînd: «Să mergem şi să facem legătură cu neamurile dimprejurul nostru! Căci, de cînd ne-am despărţit de ele, s-au abătut asupră-ne multe răutăţi. […] Şi s-au dus la împărat ca să le dea putere să trăiască după datina păgînilor. Şi au zidit şcoală în Ierusalim după legile neamurilor” (1 Macabei, 1:12-15). De fapt, după legile greceşti ale împărăţiei elenistice care stăpînea atunci lumea, gymnasiumul grecesc fiind locul în care copiii erau pregătiţi de filosofi şi iniţiaţi în „tainele” efebiei şi ale tuturor răutăţilor satanice. Aşa încît „nu s-au mai tăiat împrejur, s-au depărtat de Legea cea sfîntă, s-au împerecheat cu neamurile şi s-au vîndut a face rău” (1 Macabei, 1:17).\n9 „După Episcopul Ignatie, apostazia spre care se îndreaptă tot mai repede epoca modernă este premergătoare apariţiei în lume a potrivnicului lui Hristos: Antihristul. Ea va pregăti venirea şi urcarea pe tron a Antihristului, fiind încununată de acest eveniment, după care va începe răstimpul înfricoşător a ultimei bătălii hotărîtoare a diavolului cu Dumnezeu şi cu Hristosul Său” (Averchie Tauşev).\n10 „Filosofia” ar trebui să însemne iubire de înţelepciune, dar aici e vorba de „filosofia” cea nebună, potrivnică lui Dumnezeu.\n11 Atesmul este şi el o „religie”, adică se întemeiază pe credinţa într-o făptură atot-puternică, doar că pentru ateu acest „dumnezeu” e însuşi omul. Această „religie laică” este propovăduită în toată lumea de către Mişcarea Umanistă (avem şi noi Partidul Umanist din România). Să citim cîte ceva din Manifestului Umanist I, din 1933:\n„Deşi această epocă le este datoare cu prisosinţă religiilor tradiţionale, nu e mai puţin evident că orice religie care poate spera să fie o forţă dinamică şi sintetizatoare a zilelor noastre trebuie să fie reformată conform necesităţilor acestei epoci. Înfiinţarea unei asemenea religii este în prezent o necesitate majoră. […] Umaniştii religioşi consideră universul ca fiind de la sine, nu creat.” În 1973, Umaniştii au scos un al doilea manifest, în care se zice: „La fel ca în 1933, umaniştii încă mai cred că teismul tradiţional, şi mai cu seamă credinţa într-un Dumnezeu care aude rugăciunile - presupus a iubi oamenii, a avea grijă de ei şi a putea face ceva pentru ei - e o credinţă veche şi demodată. Nici o zeitate nu ne va salva; trebuie să ne salvăm singuri. […] Specia umană e un rezultat al fenomenelor evolutive naturale. […] Etica e autonomă şi situaţională, neavînd nevoie de nici o aprobare teologică sau ideologică. […] Raţiunea şi inteligenţa sunt cele mai eficiente instrumente pe care le posedă omenirea. Nu există nici un substitut” (Noua Ordine Mondială, de Ralph Epperson).\nMişcarea Umanistă din America este deosebit de puternică; să amintim cîteva nume ale acelora care au primit premiul „Umanistul anului”. În 1981, Carl Sagan, vestitul astronom American Evreu, reprezentantul „panteismului ştiinţific”. El zice că „universul este singura divinitate, natura este singurul rai adevărat”. Apoi, în 1984, Isaac Asimov, autorul de scrieri ştiinţifico-fantastice; în 1986, Faye Wattleton, preşedintă a Federaţiei de Planning Familial. Trebuie amintită şi marxista Madalyn Murray O’Hair, femeia care numit religia „excrementul mintal al omului primitiv” şi care a izbutit să scoată rugăciunile şi citirea Bibliei din şcolile publice americane. De altfel, guvernul Statelor Unite a recunoscut „Umanismul laic” ca fiind religie, ea predîndu-se în şcolile publice.\n","date":"15-02-2008","img":"","permalink":"https://axaneamului.ro/posts/magazine/axa-i/3/un-cuvant-despre-semnele-nasterii-antihristului/","series":["AXA ANUL I"],"tags":["antihrist","învățături","naștere","Sfinții Părinți"],"title":"Un cuvînt despre semnele nașterii antihristului"},{"author":"Radu Gyr","categories":["Râpa robilor"],"content":"Ne vom întoarce într-o zi,\nne vom întoarce neapărat.\nVor fi apusuri aurii,\ncum au mai fost când am plecat.\nNe vom întoarce neapărat,\ncum apele se-ntorc din nori\nsau cum se-ntoarce, tremurat,\npierdutul cântec, pe viori.\nNe vom întoarce într-o zi…\nŞi cei de azi cu paşii grei\nnu ne-or vedea, nu ne-or simţi\ncum vom pătrunde-ncet în ei.\nNe vom întoarce ca un fum,\nuşori, ţinându-ne de mâni,\ntoţi cei de ieri în cei de-acum,\ncum trec fântânile-n fântâni.\nCei vechi ne-om strecura, tiptil,\nîn toate dragostele noi\nşi-n cântecul pe care şi-l\nvor spune alţii, după noi.\nÎn zâmbetul ce va miji\nşi-n orice geamăt viitor,\ntot noi vom sta, tot noi vom fi,\nca o sămânţă-n taina lor.\nNoi, cei pierduţi, re’ntorşi din zări,\ncu vechiul nostru duh fecund,\nne-napoiem şi-n disperări,\nşi-n răni ce-n piepturi se ascund.\nŞi-n lacrimi ori în mângâieri,\ntot noi vom curge, zi de zi,\nîn tot ce mâine, ca şi ieri,\nva sângera sau va iubi.\n","date":"15-02-2008","img":"","permalink":"https://axaneamului.ro/posts/magazine/axa-i/3/ne-vom-intoarce-intr-o-zi/","series":["AXA ANUL I"],"tags":["poezie","Radu Gyr"],"title":"Ne vom întoarce într-o zi"},{"author":"AXA - revistă de oceanografie ortodoxă","categories":["Cetatea creștină","Sabia de foc","Sfânta Tradiție","Arhanghelul Mihail","rugăciune"],"content":"Unde umbreşte darul Tău Mihaile, Arhanghelule,\nDe acolo se izgoneşte puterea diavolului.\nCă nu rabdă lumina Ta satana, cel ce a căzut din cer.\nSăgeţile lui cel de foc purtătoare,\nCele pornite cu vicleşug împotriva noastră\nStingele cu mijlocirea Ta\nŞi ne apără pe noi de toată vrăjmăşia şi sminteala lui\nVrednicule de laudă Mihaile Arhanghelule!\n“Spre inimile cele necurate care vin întru preacurata\ncasă a lui Dumnezeu, fără de milă întind sabia mea!”\n","date":"15-02-2008","img":"https://axaneamului.ro/posts/magazine/axa-i/3/rugaciunea-sfantului-arhanghel-mihail/images/0.jpg","permalink":"https://axaneamului.ro/posts/magazine/axa-i/3/rugaciunea-sfantului-arhanghel-mihail/","series":["AXA ANUL I"],"tags":null,"title":"Rugăciunea Sfântului Arhanghel Mihail"},{"author":"Constantin Ardeleanu","categories":["Social","poezie"],"content":"NOCTURNA OPUS 9 La viaţa mea am o dambla\nA nu serba o cacealma…\n\nJoviala, pendula dă\nDousprezece bobârnace Timpului,\nAl treisprezecelea se pierde\nÎn isteria colectivă eşalonată pe ore\nDe la Soare Răsare la Apusul de lume,\nCel mai zgomotos şi mai cinic carnaval\nDe pe Terra îşi exhibă măştile…\nNe apropiem de Moarte hârjonindu-ne\nValsăm bucuroşi că nu ne prăpădim singuri,\nExplozii pirotehnice\nArc peste o victorie a la Phyrrus,\nLa microfoane se urlă aiureli şi truisme,\nRochii cu strasuri se grăbesc a se lepăda\nDe pe corpuri fierbinţi transpirate,\nDupă o adulmecare de jivine în rut,\nÎntercalate de toasturi formale,\nPustiul din oameni e irigat cu şuvoaie de vin,\nMuşchiuleţul în sânge mai taie\nDin nestăvilite pofte canibale,\nHiroşime artizanale, norii de tutun,\nNe avertizează din înaltul plafoanelor\nCă totul e fum, că acest simulacru de haz\nDăunează grav posterităţii,\nÎncă mai avem resurse de a elimina din noi,\nCa pe nişte toxine, ultimele inocenţe,\nPrefăcându-se a ne înţelege, Dumnezeu\nNe aruncă din nori confetti de nea\nLa rugăminţile disperate pentru mană cerească,\nÎnţelepţii ştiu că albu-i culoare de doliu\nÎn cheie astrală…\nGustul de lacrimi, băută toată noaptea\nNebuniei planetare, până la greaţă,\nNi-l alungă, fierbinte, salvatoare,\nAburindu-ne obrajii\nO reîncălzită ciorbă de potroace…\nISTORIE HAZLIE Dej musteşte a bună dispoziţie proletară\nŞtiind că merge pe blat cu trenul istoriei,\nCizmarul ne zâmbeşte şăgalnic, strâmb,\nCa un placheu de la un pantof scâlciat,\nŢapu’, răsfirându-şi barba, râde mânzeşte,\nE felul lui de a fi preţios animal,\nNea Ion Ilici hohoteşte ca proasta-n târg\nCheltuindu-şi aiurea sinergia paşilor legănaţi,\nDin ochiul ceacâr al matrozului mangă curge\nO lacrimă: Stolo, nu mă orbi cu Golden Blitz-ul\nMihai Viteză se închipuie, cabotin, Mihai Viteazul\nDar ăstuia până şi zâmbetul îi este bâlbâit,\nVremuri de râs trăit-am\nJumătate de veac bătută pe muchie,\nDoar Mareşalul ne-ndeamnă\nDin colţul lui de uitare,\nLa care l-au pedepsit toţi zâmbaţii\nSă stea pe coji de nucă,\nNu mai avem putere, nici să râdem,\nNici să bocim, ni paix, ni guerre,\nRostind, cu mult mai grav\nDecât o sentinţă abuzivă\nDe condamnare la moarte,\nTrei cuvinte ordin,\nCa o Sfântă Treime a demnităţii:\n„Nici o lacrimă!”\nPROMENADE ATEMPORALE Până mai ieri, ne întâlneam cu străbunii\nLa mănăstirea Marelui Ştefan în naos…\nCă nu-i tăzlăuan să fi trecut pe-acolo,\nPrin faţa altarului pârguit de icoane,\nLa botez, cu ochii bulbucaţi\nDe spaima începutului de viaţă,\nLa nuntă, voievod de-o zi, încoronat\nCu pirostriile legământului în doi,\nŞi, în fine, pe năsălie, galben, nepăsător\nLa promisiunile rudelor înlăcrimate\nBocind, din reflex, c-aşa se cade la mort,\n„Veşnica pomenire”, dar ce s-o servi la praznic?\nSingură, mănăstirea, ne garanta că musai\nCANDVA vom trece prin naos\nŞi, prin rotocoale de fum\nDe cădelniţă şi miros de tămâie\nNe vom reîntregi familiile rătăcite prin pământ\n„Sărut mâna, bunicule”, „Bună, nepoate”\n„Ce zici, punem la noapte de o Messă?”\nCă Dincolo-s interzise chiolhanurile,\nPtiu, ce dogorit de sete mi-i spiritul\nDau cruce masivă de marmură pe un şpriţ de la mat\nIertare, Preamărite, trăncănesc aiurea, cu păcat,\nAm înţeles, pe dată execut mătăniile,\nM-am preabucurat de venirea rubedeniilor…\nÎnălţarea unui alt lăcaş al Domnului\nI-a pus pe sătenii de Dincolo şi Dincoace de Styx\nPe gânduri… Să te ţii de-acum încolo\nUmblatul brambura al Sufletelor între naosuri\nPremize iminente-drăcie!- de haos,\nŞi atunci nu s-a găsit o altă soluţie\nDecât să-şi fixeze întâlnire, la pauza de criptă,\nPe malul stâng al Peştiosului, pentru nocturne ,\nTandre, sfâşietoare, atemporale promenade…\nNu vă îngrămădiţi, prisoseşte infinitul,\nAjunge la toţi. E lună plină şi se zăreşte\nÎnspre Apus, tăcut şi martor la toate, Holmul…\nDIN HAOS Nord şi Sud, Est şi Vest, nimicul\nÎn întuneric mă-mpresoară\nŞi îl sfidez întâia oară\nStrângând în mână ombilicul\nŢip a uimire…Mama după mine\nTriumful astrelor pe două voci\nIzbuc de viaţă printre roci\nŞi-o-ntretăiere de destine\nÎn juru-mi scutece de duioşie\nEu sunt candoarea şi stăpânul\nCu buzele în aer caut sânul\nŞi Soarele şi Luna mă mângâie\nAşa aş vrea să fiu mereu\nSub protector culcuş de mamă\nPlonjez în vasul de aramă\nPrivit din cer de Dumnezeu…\nDERIVĂ Cobor stingher într-o gară\nUn câine încolţit de hingheri\nBucureştii pribegiei de ieri\nEmigrant în propria-mi ţară\nSufocat de al hârţoagelor rit\nCe drepturile-mi amputează,\nA naufragiu, ciclon se-nnorează\nVas vagabond de nici un port dorit\nSe derulează în high speed\nDebut confuz de lefegiu,\nDe unde oază în pustiu?\nSclavaj perpetuu, suicid?\nAmân plânsul pentru altă rundă\nLe demonstrez că am valoare\nDintr-o utopică Adriatică mare\nPrivesc Veneţia cum se scufundă…\nSPOVEDANIE Doamne, am furat\nCâteva clipe de veşnicie,\nNişte firimituri de iubiri rămase\nDe la ospeţele ghiftuiţilor\nŞi tăinuite giuvaiere din limba română,\nDar le-am dat înzecit înapoi,\nDoamne, iartă-mă!\nNu mi-am iubit aproapele,\nCum să-l iubesc, când el mă lovise,\nSecătura, peste obraz?\nCum să i-l întind şi pe celălalt\nSă mă umilească simetric?\nŞi nu m-am căit,\nŞi nu i-am întors lovitura,\nIertător, ignorându-l,\nAproape că l-am iubit,\nDoamne, iartă-mă!\nAm ucis, cu sânge rece am ucis,\nIdeal după ideal,\nSperanţă după speranţă,\nCadavrele pluteau în jurul meu\nIar eu, criminalul în serie,\nCu mâinile în mănuşi de plastic,\nSă nu mă molipsesc\nDe virusul devastator al împlinirii,\nNumăram doar banii de chenzină,\nAstfel am ucis şi pe drept\nAm fost condamnat la viaţă,\nDoamne, iartă-mă!\nAm preacurvit,\nMai degrabă cu gândul, decât cu fapta,\nCu câtă condamnabilă\nDestrăbălare ideatică\nÎmi iroseam nopţile\nCu superstarurile la modă\nNesătulele, deabia se îndurau\nSă părăsească dormeza PAL al XIV-lea\nDimineaţa, când ne soma ceasul,\nDoar aşa scăpam de pretenţia lor\nPentru pensii alimentare în valută,\nAm plătit şi pentru asta\nCu şi mai multă singurătate\nDecât atunci când divele ca andivele\nSe lăfăiau în dulcile-mi onirisme,\nDoamne, iartă-mă!\nŞi chip cioplit mi-am făcut,\nNu din şefi ageamii, agramaţi, agresivi,\nSau din colegi delatori,\nChip cioplit din propria înfăţişare,\nCă mereu, bărbierându-mă\nMă tăiam cu lama\nOricum chip neşlefuit,\nRecunoaşte, Luminate, că nu erai\nÎn apele tale când m-ai turnat,\nScuze pentru nuanţa peiorativă,\nFusese, probabil, lut\nProvenit din demolări\nSau argilă refuzată la export,\nDar oricât aş fi întârziat\nÎn faţa oglinzii, dincolo de luciu,\nÎţi jur, îţi zăream aura,\nDoamne, iartă-mă!\nMea culpa, tânăr şi imbecil,\nSufocat de sloganele timpului Antichrist,\nM-am lăsat ademenit de Marx,\n-Din profil chiar că îţi semăna-\nŞtiu că mă priveai cu o imensă milă\nCum îndrugam despre materialitate\nŞi determinism. Sufletu’…Truisme…\nMă îndoiam de tine,\nTrebuia, rogu-te nu te enerva,\nDe mânecă să mă tragi\nCa să-mi corectez eroarea tragică,\nCâte mătănii să fac a îndurare?\nCâte poeme-rugăciuni de Eminescu\nSă-ţi recit a penitenţă?\nRecunosc, ţi-am luat numele în deşert\nNumai eu ştiu spaima\nCu care te invocam ca să mă ai în pază\nÎn periplurile mele africane,\nDoamne, iartă-mă!\nAm furat, nu mi-am iubit aproapele,\nAm ucis, am preacurvit,\nŞi chip cioplit mi-am făcut,\nŞi numele în deşert ţi-am luat,\nDoamne, iartă-mă!\nDE CE? De ce e anotimpul cald sau rece\nIar rădăcinile nu cresc în vârf de pom?\nCopilul se rezumă a fi proiect de om\nDe ce precede, agasant, 9 pe 10?\nIarba de ce mă mângâie pe talpă\nIar bolnavii-n cale mă lovesc?\nDe ce tristeţea se-ntâmpl-atât de des?\nŞi râsete se-aud doar la agapă?\nDe ce mereu morocănos e tata\nŞi îmi aruncă-n treacăt o privire?\nChiar lămuriţi-mă, ce-i aia „o iubire”\nŞi cât de lungă i-i durata?\nInima, de ce nu se opreşte a se odihni\nŞi se dă huţa-huţa cu scrânciobul?\nDe ce se strâmbă de oglindă ciobul\nŞi din icoană Maica începe a-mi zâmbi?\n","date":"15-02-2008","img":"","permalink":"https://axaneamului.ro/posts/magazine/axa-i/3/7-poeme/","series":["AXA ANUL I"],"tags":null,"title":"7 poeme"},{"author":"Eleonora Becea","categories":["Istorie"],"content":"I. Eminescu în slujba şcolii Motto:\n„Şcoala n-ar trebui să fie o magazie de cunoştinţe străine, ci o gimnastică a întregii individualităţi a omului, elevul nu este un hamal, care-şi încarcă memoria cu sacii de coji ale unor idei străine, sub care geme, ci un om care exercită toate puterile proprii ale inteligenţei, întărindu-şi aparatul intelectual, precum un gimnast îşi împuterniceşte până în gradul cel mai mare aparatul fizic, fie-n vigoare, fie-n îndemânare”.\nÎn tot ce a făcut şi a întreprins în scurta sa viaţă, Eminescu ne apare ca o personalitate cuprinzătoare, profundă, de o uimitoare competenţă, într-un cuvânt, o personalitate totală. A fost aproape un an (1 iulie 1875 – 4 iunie 1876) revizor şcolar pentru judeţele Iaşi şi Vaslui şi mai bine de un an şi jumătate profesor (de limba germană, logică etc.). În acest scurt timp, experienţa adunată în materie de pedagogie, învăţământ, instrucţie, educaţie, didactică şi metodică, este de-a dreptul surprinzătoare. Cultura lui multilaterală adunată până la 24-25 de ani îi dă uşurinţa de a se orienta în diferite discipline, dar competenţa sa în domeniul instrucţiei şi educaţiei nu se poate explica numai prin aceasta, ci şi prin modul exemplar în care şi-a exercitat funcţia de profesor şi de revizor şcolar – meserie în care şi-a pus tot sufletul şi toată puterea sa de muncă, dovedind o conştiinciozitate greu de întâlnit. Căci Eminescu făcea totul cu pasiune, meticulozitate, răbdare şi uitare de sine, de la lucrurile oneste de cancelarie, până la rapoartele de reorganizare a şcolilor rurale. Acuitatea şi competenţa lui Eminescu în materie de învăţământ, aduc în plină lumină nu numai aspecte istorice şi practice ale învăţământului românesc din acel timp, ci mai ales concepţia sa, orientată la nivelul european al vremii despre educaţie, instrucţie şi cultură. Se observă cu uşurinţă grija permanentă a poetului şi omului de cultură de a înrădăcina în şcoala românească o serie de principii pedagogice şi didactice moderne, care să-i ferească pe elevi de învăţătura pe de rost a unor reguli abstracte sau neînţelese, a unor cuvinte de neînţeles şi grija sa pentru un sistem pedagogic şi de instrucţie viu, cu noţiuni exacte şi pe înţelesul copiilor, legat de realitate şi de puterea lor de înţelegere, capabil să-i antreneze şi să le dezvolte orizontul de cunoaştere şi capacitatea intelectuală, deci, un învăţământ viu, corect, util şi plăcut.\nDin articolele sale pedagogice se desprinde o imensă bunăcredinţă şi destoinicie, atât teoretică, cât şi practică, o nedesminţită capacitate de muncă tenace şi inteligenţă, o doză masivă de bun simţ în tot ceea ce întreprinde ca revizor şcolar. Până la Spiru Haret se dovedeşte a fi mintea cea mai cuprinzătoare în materie de organizarea învăţământului şi de recomandare a unor manuale şcolare moderne, în spiritul perfecţionării neîncetate a metodelor de învăţământ.\nII. Idei despre instrucţie şi pedagogie desprinse din presa pedagogică Paginile din presa pedagogică pun în lumină ani din viaţa poetului şi constituie mai ales o cuprinzătoare dare de seamă asupra învăţământului primar şi liceal, devenind o adevărată frescă a sistemului educaţional de atunci.\nAspecte ale instrucţiei şi educaţiei în învăţământul primar şi liceal. Perfecţionarea metodelor de predare (“Instrucţie şi educaţie. Metoda intuitivă de instrucţie”, “În contra metodei mecanice”, “Învăţământul clasic”, “Învăţământul democratic”;”Tinerimea franţuzită”, “Bătrânii şi tinerii” – fragmente, rapoarte şi articole asupra instrucţiunii publice”). Despre învăţători şi şcolile rurale şi despre perfecţionarea muncii lor (“Cărţile de citire”; “Un manual de geografie”, “O istorie a românilor”). Raporturile dintre şcoală şi administraţia politică (“Protest contra unui aviz al Consiliului permanent”; “Reorganizarea şcoalelor rurale din judeţul Iaşi”). Propunerile lui Eminescu în domeniul învăţământului făcute acum 100 de ani corespund întrutotul învăţământului modern formativ, de care noi acum vorbim mereu. Poetul este convins că şcoala trebuie să-i înarmeze pe elevi cu metode de a învăţa (“a învăţa să înveţi”), prevenind asimilarea pasivă a cunoştinţelor, asigurând un învăţământ activ, conduce la dezvoltarea operaţiilor gândirii.  “Sistemul instrucţiei noastre, neîntemeindu-se pe priceperea obiectelor fundamentale, ci pe memorarea de reguli abstracte şi de cuvinte, copilul n-are niciodată acel repaus al creierului care constă în întrebuinţarea nu simultană, ci consecutivă, pe rând, a facultăţilor. Cine voieşte să înveţe mult, trebuie să înveţe multe… Limbile însele au de-a face mai mult cu memoria. Trebuie pusă să alterneze cu matematica, care trebuie predată astfel încât să aibă de a face cu facultatea judecăţii”.\nDeprinderile de studiu pe care şi le formează elevii în şcoală dezvoltă gândirea şi imaginaţia lor, capacitatea de analiză şi de sinteză. Ele pun bazele stilului de muncă intelectuală. Poetul exemplifică necesitatea formării gândirii chiar cu situaţia sa:\n“Eu ştiu chinul ce l-am avut eu însumi cu matematicile în copilărie, din cauza modului în care mi se propunea, deşi în alt fel, eu eram unul din capetele cele mai deştepte. N-ajunsesem nici la vârsta de 20 de ani să ştiu tabla pitagorească, tocmai pentru că nu pusese în joc judecata, ci memorarea. Şi deşi aveam o memorie fenomenală, numere nu puteam învăţa deloc pe de rost, încât îmi trecea prin cap ideea că matematicile sunt ştiinţele cele mai grele de pe faţa pământului. Pe urmă am văzut că sunt cele mai uşoare, desigur de o mie de ori mai uşoare decât limbile, care cer memorie multă. Ele sunt un joc cu cele mai simple legi ale judecăţii omeneşti.”\nEminescu insistă şi asupra măiestriei didactice a învăţătorului, profesorului, apreciind că “judecata trebuie să opereze cu idei sigure”: “Nu vei da copilului să opereze decât cu lucruri pe care le-a înţeles pe deplin, fără urmă de îndoieli, fără urmă de nesiguranţă”. Şi apoi conclude: “La ştiinţele ce se memorează, cartea-i tot, şi pedagogul nimic. La ştiinţele care cer dezvoltarea judecăţii copilului, cartea trebuie alungată din şcoală, ca ceva periculos, căci pedagogul e aici tot.”\nÎn articolele “În contra metodelor mecanice” sau “Metoda intuitivă în instrucţie” poetul aduce exemple concrete din şcolile pe care le inspecta, notând: ”La noi sunt foarte puţini care ştiu să aplice metoda intuitivă şi mai puţine şcolile în care această metodă a devenit familiară. La o şcoală de fete, Eminescu remarcă excluderea învăţării pe de rost, memorizarea regulilor fiind înlocuită printr-o învăţare minuţioasă, treaptă sigură. La o altă şcoală constată că din contră: “Învăţătoarea aparţine unei generaţii scolastice bine determinate, bogate în cuvinte, dar sterpe în idei”. Şi mai ironic, notează: “Învăţătoarea nici nu este lipsită de oarecare succes, pe care cu trei clase nu l-am putut constata cu siguranţă.”\n“Învăţământul mecanic este cel mai general în şcolile noastre.”\nÎn studiul întitulat “Învăţământul clasic” face o pledoarie pentru necesitatea formării culturii clasice prin predarea limbilor clasice (greaca şi latina), diferenţierea dintre învăţământul clasic (uman) şi cel real, acestea pentru formarea personalităţii umane, absolut necesară în făurirea unei societăţi moderne.\n“Scopul practic al învăţământului real e câştigul, e aplicarea cunoştinţelor pentru a câştiga. Scopul învăţământului clasic nu este acesta, din contră, se presupune că învăţământul clasic aduce foloase societăţii care nu stau în absolut nici o proporţie cu câştigul individului. Munca unui om se poate plăti, cultura lui nicicând.”\nAutorul constată mai ales influenţa educativă prin formarea culturii clasice: “Aceasta (cultura clasică) are calitatea determinantă de a creşte, ea este esenţa educativă şi iată ceea ce a lipsit şcolilor noastre până acum şi le va lipsi încă mult timp înainte.”\nO dovadă pentru influenţa educativă a antichităţii este faptul că tocmai “statele acelea care au cultivat-o mai mult sunt mai înaintate, ci redeşteptarea culturii în genere se dovedeşte stadiul acestuia…” Important este ca spiritul de adevăr ce domneşte în cultura fixată prin ele, să stăpânească în societate.\nŞi iarăşi revine la necesitatea formării unei gândiri creatoare, prin mâna dibace a celui ce instruieşte: “A învăţa vocabularul latin pe dinafară, fără a fi pătruns în acel adânc spirit de adevăr, de pregnanţă şi de frumuseţe, a autenticităţii clasice, a învăţa reguli gramaticale fără a fi pătruns acea simetrie intelectuală a cugetării antice, e o muncă zadarnică”, concluzionând că: “spiritul antichităţilor e regulatorul statornic al inteligenţei şi al caracterului”.\nEminescu este pedagog modern, dur, convins că-n condiţiile unei epoci de progrese rapide – pe care trebuia să le facă România la sfârşitul secolului trecut – mai importantă este dezvoltarea capacităţilor de a învăţa mereu, dispunând de o metodă de lucru, de studiu, pentru a se putea adapta sistemului de informare la zi – ceea ce corespunde întru totul şi societăţii noastre de azi.\nOmul devine om prin educaţie Acesta este îndemnul de la care porneşte Eminescu în articolele sale care cuprind bogate aprecieri la această necesitate atât de veche şi atât de actuală. “O bună parte din destinul naţiunilor, din prelungirea lor în viitor” se datorează şi modului în care concep şi realizează educaţia şi instruirea.\n“O ţară a cărei instrucţie se dirijează de către indivizi cu câte patru clase primare, o ţară al cărei jurnalism şi legislaţiune e reprezentată tot prin asemenea genii, nu poate înainta, din cauza spiritului de minciună care pluteşte asupra tuturor raporturilor.“\nO maturitate nematură, falsă, necuprinzătoare a principiului vieţii pătrunde în ţara noastră de la un cap la altul, o cultură artificială şi importată din câteşi patru unghiurile lumii, se supune spiritului românesc şi poetul exemplifică cu următorul fapt: “Un bătrân de spirit a spus despre tineretul nostru, că-i par că sunt ca cireşele, cărora grădinarul vrând să le facă să se coacă înainte de vreme, le suceşte cozile. Cireşele se coc într-adevăr, dar numai pentru scopul de a fi mâncate, nicidecum pentru scopul cel tăinuit al naturii , de a cuprinde un sâmbure dătător de viaţă, un germene al dezvoltării mai departe”:\nAcest comandament al învăţământului actual, de a pregăti tânăra generaţie pentru viitorul ţării, este intuit în numeroasele sale articole. Pregătirea tineretului pentru viaţă, pentru muncă, pentru activităţi social – utile se face pentru ca acesta să devină un participant activ la noua societate. Tonul incisiv, critic în unele aspecte referitoare la această chestiune, ni-l reaminteşte pe poet din atâtea poezii ale sale: ”Astfel activitatea intelectuală a generaţiei actuale pare a se mistui în singura direcţie a câştigului fără muncă pe acele mii de cărări ale influenţei morale, pe care le deschide atotputernicia demagogică în socoteli şi în paguba poporului. O imensă plebe de aspiranţi la funcţii, iată ce a scos la lumină învăţământul democratic.” Sau, şi mai dur: “Cum de fiecare şarlatan, car şi-a făcut educaţia în cafenelele Parisului, poate să împuie aşa netam-nisam toate chiţibuşurile necoptului creier al unei ţări care are o istorie proprie de aproape o mie de ani… Cum de obiceiul pământului şi pravila împărătească au făcut loc cu atâta uşurinţă tuturor gogomăniilor clocite pe malurile Senei de către aceia care, şezând în al 7-lea cat al unei cazărmi de chirigii îşi sug degetul cel mic şi fericesc universul cu teorii ieftine”.\nÎn alte articole, (“Metoda intuiţiei în instrucţie”) autorul constată ce fel de educaţie se făceau fetelor, notând: “Despre educaţia fetelor sunt două direcţii în practică şi amândouă greşite: 1) un anume respect extern în mod fals şi 2) o familiaritate fără margini. Efectul celui dintâi este făţărnicia, efectul celui din urmă e lipsa de caracter şi nesupunerea.” Apreciază că efectul educativ cel mai bun îl constituie “manierele familiare care impun respect şi îndemn spre împlinirea datoriilor prin fapte şi măsuri pedagogice, nu prin cuvinte moralizatoare.” Deci, acel exemplu personal al pedagogului, care trebuie să devină un principiu educativ.\nÎn alt articol, “Bătrânii şi tinerii”, pledează pentru respectul generaţiilor noi faţă de ceea ce au creat înaintaşii şi mai ales pentru responsabilitatea tinerilor la locul de muncă: “Acest tineret se caracterizează printr-o rară lipsă de pietate faţă de nestrămutata vrednicie a lucrurilor strămoşeşti, vorbind o păsărească coruptă în locul frumoasei limbi a strămoşilor… acest tineret a deprins ariile teatrelor de mahala din Paris şi înarmat în această vastă ştiinţă, vine la noi cu pretenţia de a trece de-a doua zi între deputaţii, miniştrii, profesorii de Universitate, membrii la Societatea Academică…”\nIII. Despre învăţători şi şcolile rurale, despre perfecţionarea muncii lor. Iată o altă idee permanent exprimată de marele nostru poet în formula prea bine cunoscută a tineretului nostru de azi: pregătirea profesională, condiţie esenţială a modernizării învăţământului. Este ştiut că modernizarea conţinutului disciplinelor de învăţământ, a metodelor, a mijloacelor de învăţare, a formelor de organizare – observate cu interes şi de poet presupune şi modernizarea pregătirii cadrelor pentru activitatea de învăţământ. Fără parcurgerea acestor etape, cele mai noi mijloace şi metode devin ineficiente. Autorul face numeroase constatări, în rapoartele sale ca revizor şcolar de la situaţia pregătirii profesionale a învăţătorilor (mai bună, suficientă sau corespunzătoare) la măiestria pedagogică, la recomandarea de manuale şcolare la care să participe mai mulţi colaboratori pentru a deveni manuale model.\n“La conferinţele ţinute anul acesta (1875) cu învăţătorii din judeţul Iaşi – notează cu amărăciune autorul – s-au prezentat din 54 învăţători, numai 24. Cauzele ? – formalismul conferinţelor, ceea ce i-a făcut pe mulţi să nu se expună la cheltuieli, care li s-au părut zadarnice, lipsite de mijloacele pedagogice, lipsa unei ”foi învăţătoreşti” (a unui ziar) în România, ce se simte la fiecare pas, informarea învăţătorilor rurali care au posibilităţi puţine de perfecţionare.”\nAutorul nu uită a aminti diferenţa între pedagogul apropiat de copii, “suflet uman, care se coboară la treapta sufletelor copilăreşti şi le disciplinează, nu le siluieşte” şi cel “sever şi ţeapăn cu vergile în mână”.\nSe interesează ca inspector de ocuparea catedrelor numai de cadre calificate. În acest sens, trimite Ministerului un tablou cu catedre vacante şi cu publicarea concursului pentru ocuparea lor, notând: “Întotdeauna am crezut că în locul unor suplinitori inapţi, e mai bine să nu fie defel.”\nEl însuşi, ca inspector, efectuează o muncă supraomenească: avea de inspectat 157 de şcoli publice şi particulare în timp de 180 de zile, lucrări administrative şi de cancelarie, având îndatorirea de a inspecta şcolile din 15 în 15 zile.\nÎntâlnim în articolul “Cărţile de citire” exprimată ideea aşa-zisului front-comun al tuturor pentru însuşirea corectă a limbii române.\n“Dar pe cât timp, studiul principal al unei şcoale primare sau rurale este limba românească, ea este totodată organul prin care neamul îşi cunoaşte fiinţa sa proprie, organul prin care acest neam moşteneşte avutul intelectual şi istoric al strămoşilor lui. Copilul nu învaţă numai a vorbi corect, el învaţă a gândi şi a simţi româneşte”. Altădată constată cu amărăciune: “Afirmăm că sunt sute de învăţători care nu ştiu să despartă cuvântul unul de altul, nici să pună virgulă unde trebuie. Nu mai pomenim de sinteză şi ortografie, căci în privinţa aceasta e babilonie curată, şi fiecare crede că poate scrie cum îi place.\nRecenziile unor manuale făcute (“Unui manual de geografie elementară”; “O istorie a românilor pentru copii”; “Despre o carte didactică a lui I. Creangă”;”Povăţuitoriu la citire prin scriere”) au scopul de a promova modernizarea lor şi de a încuraja editarea altora asemănătoare. Autorul afirmă cu mândrie: “Admirăm mizeria pedagogică sănătoasă din Bucureşti, făcută de un grup de învăţători care se vede că s-au convins că prin beţie de cuvinte şi fraze jurnalistice nu se face educaţia unui popor. Oricât de modeste ar fi cărţile, ele înscenau conceptul unei reforme adânci în instrucţia elementară, ce a rupt-o cu dogmatismul – izvorul metodelor propuse fiind chiar natura inteligenţei.”\nEficienţa ideilor exprimate în articolele sale despre înlăturarea învăţăturii mecanice, o observă la I. Creangă, care în cartea didactică “Povăţuitoriu la citire prin scriere” expune metoda după care trebuie să se predea scrierea şi citirea la clasa I-a primară “spre a ajunge la ţintă uşor”. Remarcă “deosebirea între metoda propusă de această carte şi învăţarea rutinară şi mecanică, deci deosebirea între învăţământul viu, intuitiv şi mecanismul numerării mecanice”.\nLa manualul de geografie elementară, apreciază metoda intuitivă, sintetică de prezentare, dar nu e de acord cu greşelile gramaticale existente în manual (pleonasmul, dezacordul între subiect şi predicat), notând că “faptele de limbă se contractează prin deprindere şi greu se pot depăşi dacă sunt greşit înţelese”.\nEminescu face mereu referiri la faptul că numai prin editarea de manuale la care să participe cu observaţii cât mai mulţi, “ se creează o adevărată literatură didactică”.\nRaporturile dintre şcoală şi administraţia politică sunt mereu scoase în evidenţă pentru a arăta deficienţa sau lipsa de localuri, abuzurile administraţiei corupte şi ale arendaşilor, ale cămătarilor, ale cârciumarilor. Sunt denunţate necinstea, şicanele, abuzurile organelor administrative şi slaba frecventare a şcolilor de către elevi din cauza sărăciei: “dacă copiii constrânşi de dorobanţi ar veni la şcoală, ei vin desculţi, cu capul gol şi astfel îmbrăcaţi, încât frecventarea regulată a şcolii l-ar costa viaţa. Prin urmare, cauza relei frecvenţe nu este aversiunea poporului, în contra şcolii, ci sărăcia.”\nDe multe ori revizorul şcolar era în relaţii încordate cu administraţia judeţelor, declarând faptul că: “cele mai multe comune şi-au prevăzut sume pentru şcoală, dar bugetele lor pe anul 1875 sau că refuză să retribuie învăţătorului sume pentru şcoală sau îngrijirii şcolii.” Constată apoi cu durere: “Un om nu poate face nimic într-o ţară rău întocmită şi măcar să tot poruncească, rămâne la vorba aceea”. A poruncit câinelui şi câinele pisicii şi pisica şoarecelui, iar şoarecele şi-a atârnat porunca de coadă. Părinţi, mizeri şi vicioşi, copii goi şi bolnavi, învăţători ignoranţi şi rău plătiţi, , administratori superficiali… nu sunt condiţii normale pentru şcoli bune”. Şi apoi decide: “Şcoala va fi bună când subprefecţii vor fi oameni care să ştie administraţie, finanţe şi economie politică, învăţătorii – pedagogi, pe când adică va fi şcoala-şcoală, statul-stat şi omul-om, precum e în toată lumea, iar nu cum e la noi, adică ca la nimeni, unde găseşti în cercurile cele mai înalte oameni ce trăiesc în veşnică duşmănie cu gramatica, necum cu alte cunoştinţe sau cu dreapta judecată”.\nAltădată face propuneri pentru promovarea conform studiilor, “tinerii normalişti ar trebui să se bucure de protecţia administraţiei judeţene, ca să nu se simtă izolaţi în lucrarea şi tendinţele lor, ca o frunză pe apă – mai ales că un normalist bun are mai multă cultură, deci şi mai mult simţământ de demnitate decât mulţi dintre scribi, care umplu cancelariile domneşti, plătiţi din fonduri comunale în genere mult mai bine decât învăţătorul.”\nAbuzul în folosirea localului şcolii este denunţat ca fiind în detrimentul spaţiului necesar claselor de elevi: “Mai adaug că repartiţia încăperilor localului de şcoală arată – indulgent vorbind – o prea mare îngrijire a doamnei directoare pentru propria sa persoană. Lucrul principal în localul unei şcoli sunt clasele, iar nu locuinţa particulară a directoarei. Afară de o cameră mai mare pentru clasa I-a şi a II-a şi una pentru clasa a III-a, toate celelalte încăperi, în număr de 6, sunt în seama directoarei.”\nDin cele prezentate anterior cu privire la articolele pedagogice eminesciene, observăm noutatea, dar mai ales permanenţa obiectivelor generale ale învăţătorului românesc, precizate de poet, care rămâne “nepereche” şi în pedagogia generaţiei sale. Ele se referă la:\n sporirea contribuţiei învăţământului la formarea cadrelor în strânsă legătură cu cerinţele dezvoltării social-economice ale patriei; dezvoltarea aportului şcolii la ridicarea nivelului cultural al întregului popor; pregătirea tineretului pentru viaţă, pentru muncă; modernizarea sistematică a conţinutului şi a metodelor de transmitere a cunoştinţelor în ritmul impus de evoluţia ştiinţei, tehnicii şi culturii; perfecţionarea şi modernizarea metodelor de instrucţie şi educaţie prin asimilarea unor tehnologii didactice care să favorizeze dezvoltarea la elevi a unei gândiri creatoare, flexibile şi originale; extinderea formelor de perfecţionare şi reciclare profesională a tuturor cadrelor didactice; creşterea bazei materiale a învăţământului prin construcţia de noi localuri de unităţi pentru serviciile învăţământului.;  Este Eminescu un miracol şi în pedagogie? (parafrazându-l pe G. Ibrăileanu) Da! Asemănător lui G.Călinescu sesizăm că toate aceste valoroase idei ale pedagogului Eminescu izvorăsc atât din cunoştinţele sale teoretice vaste, cât şi din contactul său direct cu şcoala românească a timpului, în care Eminescu vede viitorul de aur al României, piatra unghiulară a dezvoltării spirituale, culturale şi intelectuale româneşti. Pentru Eminescu şcoala trebuie legată de lucrul “care depăşeşte trecătoarea noastră viaţă pământeană”.\nTema fundamentală a viitorului ţării, legat de viitorul şi exemplaritatea şcolii naţionale răzbate ca un leit-motiv în toate scrierile sale pedagogice.\nNote J.Hangiu – “Dicţionar al presei româneşti (1790-1982)”, Ed. Ştiinţifică şi Enciclopedică, Bucureşti1987, pag. 85-86. Ioan Slavici – “Opere”, Vol IX – “Ziaristul Eminescu” , pag 781-787. M. Eminescu – “Opere complete”, Iaşi, pag. 442. M. Eminescu – “Opere complete” – articolul “Învăţământul clasic”, pag. 443. M. Eminescu – “Opere complete”, Iaşi, pag. 555. M. Eminescu – “Scrieri pedagogice”, Ed. Junimea, Iaşi, 1977, pag 382, pag. 214. M. Eminescu – “Scrieri pedagogice”, art. “Tinerimea franţuzită”, pag. 138. M. Eminescu – “Scrieri pedagogice”,art. ”Bătrânii şi tinerii”, pag. 222. M. Eminescu – “Scrieri pedagogice”,art. “Raporturile între şcoală şi administraţia politică”, pag. 28.  BIBLIOGRAFIE:\n M. Eminescu – Scrieri pedagogice, Ed.Junimea,Iaşi, 1977 articolele:  “Instrucţie şi educaţie”; “Un raport asupra conferinţelor cu învăţătorii rurali din jud. Iaşi”; “Reorganizarea şcolilor rurale din jud. Vaslui”; “În contra metodei mecanice”; “Scăderi şi abuzuri ale autorităţilor şcolare”; “Protest în contra unui aviz al Consiliului permanent”; “Despre o carte didactică a lui I.Creangă” “Despre raporturile între şcoală şi administraţia politică” “Despre învăţători şi despre şcoalele rurale”; “Metoda intuitivă de instrucţie”; “Bătrânii şi tinerii”; “Cărţile de citire”; “Învăţământul clasic”; “Învăţământul democratic”;   M.Eminescu – Opere complete, Iaşi, 1914, cu o prefaţă şi studiu introductiv de A.C.Cuza  Alte studii: J.Hangiu – Dicţionar al presei româneşti (1790-1982), Ed. Şiinţifică şi Enciclopedică, Buc.1987, pag. 85-86, 134, 335-336 Ioan Slavici – Opere, Vol IX G.Călinescu – Opera lui M.Eminescu, Ed. Minerva, Buc., 1985 Vasile Gherasim – M.Eminescu, Ed. Junimea, Iaşi, 1977 Gh. Bulgăr – M.Eminescu – coordonate istorice şi stilistice ale creaţiei, Colecţia –Eminesciana,Vol.21 D.Vatamaniuc – Publicistica lui Eminescu, 1977 ","date":"15-02-2008","img":"https://axaneamului.ro/posts/magazine/axa-i/3/eminescu-publicist/images/0.jpg","permalink":"https://axaneamului.ro/posts/magazine/axa-i/3/eminescu-publicist/","series":["AXA ANUL I"],"tags":["Mihai Eminescu"],"title":"Eminescu publicist"},{"author":"George Vrana","categories":["social","poezie"],"content":"Sângele Sângele meu vine de departe\ncălătoreşte dinainte de naşterea mea\nva călători şi după ce va veni valul\nşi faţa mea se va confunda cu nisipul\nÎn sângele meu\ns-au oglindit toţi bătrânii neamului\nşi copii au lansat bărci de hârtie.\nCuvânt lui Hristu Cândroveanu\nAdânc\nîn cuvânt\ntremură inima unui strămoş.\nAdânc\nîn cuvânt\ns-au adăpostit căprioarele,\nşi munţii s-au făcut câmpie\nca să se vadă mai bine morţii\nîn somn.\nAdânc\nîn cuvânt\ncoboară încet şi chipul meu:\nliteră, flamură.\nÎntâlnire Se apropie miezul nopţii.\nIar voi chema cuvintele\nsă stăm de vorbă.\nUnele dintre ele\nvor veni cu dorul pe buză,\naltele vor veni cu friguri în aripi,\naltele şchioape.\nCele de tot uitate\nnici nu se văd…\nMai uşor le miroşi.\nFum gonit din vatră\naleargă, aleargă\ndupă un căpătâi.\nEu o să le adun într-o coală\naşa cum bunicul\naduna oile în ţarc.\nFiecare noapte\nsporeşte istoria sufletului\ncu o jertfă.\nÎn patria mea În patria mea\nau secat fântânile.\nNici un picur de apă limpede\nnu există.\nAici\ndomneşte izvorul Lethe.\nÎn patria mea\nnu găsesc nici un preot\nsă toarne aghiazmă\npe pleoapele adormiţilor.\nStihiile au rănit cu săgeţi\nmuntele în coaste.\nÎn fiecare cărare\na crescut o rană.\nUmbrele\ns-au aliniat iar\npentru luptă.\nEu- sihastru\ncu crucea înainte,\nDon Quijote călare.\nPuntea din Arta lui Yioryi al’ Platari Tsima\nPuntea din Arta tremură.\nO jertfă se face înaltă\ncât acoperişul inimii.\nO lumânare se face înaltă\ncât lumina.\nUn om se dezbracă de trup\nca de o haină.\nDestin După ce am construit cetatea\nm-au gonit\ndin cetate.\nDupă ce am construit patria\nm-au gonit\ndin patrie.\nDupă ce am construit biserica\nm-au gonit\ndin biserică.\nNumai de pe cruce\nnu m-au gonit\nniciodată.\nVia Egnatia Via Egnatia\ndrum cu platani\nveghează morminte.\nVia Egnatia\nnecăutată\nde legiuni romane,\nde caravane\ns-a făcut\nea însăşi mormânt.\nVia Egnatia\ndoarme fără candelă.\nProfanată\nde paşi străini\nse visează\nclopot.\nVia Egnatia\nîn sufletul meu:\ndrum nesfârşit.\nRană Mă dor grădinile veştejite\nînainte de naştere.\nMă dor rănile atâtor strămoşi,\nmă doare păstorul fără turmă,\nmarinarul fără corabie.\nMă doare muntele neurcat,\nbărbatul fără femeie,\nfemeia fără bărbat.\nMă doare smochinul fără rod,\ncasa fără acoperiş,\nperetele fără icoană.\nMă doare preotul fără liturghie,\nmă dor mormintele fără cruci,\nmă dor gândurile fără cuvinte,\ncuvintele fără scriitor.\nMă doare durerea.\nCatacombe Ţipătul oilor creşte mut\nîn memorie.\nÎntunericul cade peste lume\nca o ploaie.\nÎn suflet este târziu\nca într-un cort putrezit\nfără felinar.\nUnde se vor odihni oasele mele,\ncine îmi va aprinde candela?\nAtâtea morminte nevegheate!\nÎn zare – nici o bucurie\nnu scoate fum prin horn.\nEpitaf O cititorule!\nSunt un poet genial.\nÎn acest timp postmodern\nam vrut să fiu poetul\npoporului meu imperial\nfără nume.\nNumele meu\neste Yioryi Vrana.\nNumele l-am moştenit\nde la bunicul meu.\nBunicul bunicului meu\navea acelaşi nume: Yioryi Vrana.\nDupă o legendă\nse pare că a fost guvernator\npeste o themă din Epir,\ndupă o altă legendă\nse pare că a fost dragoman\nla Poarta Otomană.\nEu am fost guvernator\npeste fantasme\nşi dragoman\nla poarta inimii.\nAutobiografie Sunt un poet ce-a trăit\nla cumpăna veacurilor douăzeci\nşi douăzeci şi unu,\nun poet ce s-a născut\nparcă ieri dimineaţă,\nla ţărmul Mării Negre,\nacolo unde vântul usucă trupul\nşi nostalgia ucide inima…\nSunt un poet\nnăscut fără patrie.\nSingura-mi patrie:\ninima…\nAm iubit o femeie\ncu faţa blondă,\nam citit\ncâteva mii de cărţi,\nam avut câţiva prieteni,\nAm văzut Macedonia, Tesalia\nşi Epirul,\nam văzut Olimpul,\nunde păstorii armâni\nau aceeaşi vârstă ca muzele\nşi sângele lor\ncântă un cântec străvechi,\nam văzut Pindul unde trupul meu\nnu va fi înmormântat\ndupă rânduiala străbunilor,\nam văzut Vlahuhorile\nspânzurate de cer,\nm-am închinat la Meteora,\nîn cuibul armânesc\nunde credinţa atinge cerul cu mâna,\nam văzut ruinele din Atena\nşi Roma\nchiar în sângele meu\nce s-a înecat ca un amurg\nîn Marea Ionică…\nDupă aceea,\ntoată dragostea\ni-am încredinţat-o lui Dumnezeu.\nVoi lăsa moştenire\nun fiu,\no retină\nrănită de frumuseţea lumii\nşi o durere ce va exploda\nîntr-o metaforă.\n","date":"08-02-2008","img":"","permalink":"https://axaneamului.ro/posts/magazine/axa-i/2/11-poeme/","series":["AXA ANUL I"],"tags":["credință","duhovnic","Înviere","mântuire"],"title":"11 poeme"},{"author":"Mugur Vasiliu","categories":["Raportul orbului"],"content":"Cea mai importantă problemă cu care se confruntă lumea de azi este poziţia faţă de credinţă sau mai precis raportul nostru cu Dumnezeu. Ca urmare a unor propagande susţinute şi concertate, s-au întipărit în mintea noastră – de oameni moderni – nişte clişee, pe care cu mare greutate le mai poate schimba cineva. Astfel, noi suntem “o ţară mică”, “eu am Dumnezeul meu”, “toate credinţele duc în acelaşi loc”, “Dumnezeu e doar în sufletul omului” şamd., circulă ca un fel de cuvinte înţelepte, în toată lumea românească, ca un soi de proverbe care parcă se străduiesc să devină folclor.\nCu siguranţă că în zona cea mai importantă pentru fiecare dintre noi şi pentru întreg poporul, în credinţa noastră, apar cu preponderenţă, şi sub ochii noştri reuşesc să sfarme noian de suflete.\nAstfel, astăzi a fi credincios nu e totuna pentru român cu a fi creştin ortodox. A fi creştin ortodox înseamnă în zilele noastre a fi botezat. Şi, în plus, uneori înseamnă a merge duminica şi de Înviere la biserică şi de a fi “înţelegători” cu preoţii. E spectaculoasă fraza: “e om bun, nu fumează, nu bea şi e şi credincios – chiar din ăia care se duc la biserică, e habotnic”. Înşelarea e totală. Lucrurile stau cu totul altfel. Fiindcă pentru noi ortodocşii, a fi credincioşi înseamnă punctual câteva lucruri. Mai întâi îndreptarul întregii tale vieţi nu trebuie să fie un model, oricare ar fi el; modelele îşi au rostul lor, dar nu sunt de urmat cum înţelegem noi “cu capul nostru”. Îndreptarul întregii noastre vieţi este Duhovnicul. Credinţă în Dumnezeu fără Duhovnic nu există, nu a existat şi nu va exista. Cu alte cuvinte ortodoxia înseamnă Duhovnic, credinciosul creştin ortodox este în interiorul Bisericii în măsura în care are Duhovnic. De aici restul: spovedania, împărtăşania, viaţa creştină într-un neam bine definit.\nTotodată ortodoxia înseamnă Biserică, în primul rând în sensul de trup a lui Hristos şi mai apoi în sens de clădire, dacă în istoria sa, creştinismul a trăit în diferite momente ale sale în catacombe rezistând presiunilor politice exterioare, nu ar fi putut supravieţui niciodată în afară de împreunălucrarea pentru Hristos. Şi mai ales nu ar fi supravieţuit fără duhovnici, fără spovedanie, fără împărtăşanie, fără lucruri de taină. Pentru credincioşii bisericii lui Hristos, NU EXISTĂ ORTODOXIE FĂRĂ DUHOVNIC TOT AŞA CUM NU EXISTĂ CREŞTINISM FĂRĂ ÎNVIERE. Dacă o ţară agonizeză din lipsă de conducători drepţi – cazul României contemporane – ea mai poate fi redresată, salvată. Dar dacă ar dispărea duhovnicii – conducătorii şi sprijinitorii sufletelor noastre zăpăcite de “lumea modernă în care trăim” – atunci cu siguranţă ar fi sfârşitul lumii. Cu ani în urmă într-o mănăstire în Oltenia, am auzit o vorbă demnă de memorat: “noi mergem cu duhovnicii în dreapta credinţă, spre mântuire”. Un cuvânt ar mai fi de adăugat: lupta pentru adevărata viaţă, cea în Hristos, nu e uşoară deloc.\n","date":"08-02-2008","img":"https://axaneamului.ro/posts/magazine/axa-i/2/ortodoxia-fara-duhovnic/images/0.jpg","permalink":"https://axaneamului.ro/posts/magazine/axa-i/2/ortodoxia-fara-duhovnic/","series":["AXA ANUL I"],"tags":["Raportul Orbului"],"title":"Ortodoxia fără Duhovnic"},{"author":"Eduard Țugui","categories":["Basarabia","Politică"],"content":"Sistemul politic şi-a însuşitşi a modelat treptat instituţiile (elementele) sale componente. Partidele politice sunt o asemenea realizare istorică şi le revine rolul de elemente centrale ale sistemului. Partidele, în accepţiunea noastră, sunt pentru sistemul politic intern, ceea ce statele sunt pentru sistemul internaţional. Dacă statul este considerat principala instituţie a sistemului politic, atunci partidele sunt cele care dau conţinut şi dinamică acestuia. Partidele participă activ la redistribuţie, sau la alocarea autoritară de valori cum ne-ar completa D. Easton, şi determină, în mare măsură poziţionarea externă a statului. Toate acestea suscită interes deosebit pentru aceste instituţii structurale, iar în cazul Basarabiei actuale sunt o trăire istorică şi o perspectivă de viitor, viitor care nu trebuie ratat. Prin urmare, studiul este o sinteză a evoluţiei istorice şi a dinamicii actuale a subsistemului partidist din Republica Moldova. Conceptualizare şi tradiţie.\nFormula definitorie general acceptată conform căreia – Partidul politic este o grupare deoameni constituită pe baza liberuluiconsimţământ care acţionează conştient şi organizat pentru reprezentarea intereselor unor clase, grupuri sociale şi comunităţi umane, luptând pentru dobândirea puterii politice în vederea organizării şi conducerii societăţii în conformitate cu doctrina îmbrăţişată şi programul de guvernare – lasă teritoriul dintre Prut şi Nistru fără o bogată tradiţie a fenomenului partizan, iar conjunctura externă, cronic nefavorabilă, a facilitat «reţinerea instituţională» a acestui teritoriu românesc. De altfel, o bună parte a politologilor basarabeni, constată şi astăzi un grad redus de instituţionalizare a partidelor politice moldoveneşti.\nPrimele cercuri politice apar în Basarabia în anii 70 ai secolului al XIX-lea. La această etapă, predominau curentele anarhiste şi socialiste, curente promovate,în mare parte, de către tineretul care îşi făcea studiile în centrele universitare a Imperiului Ţarist. Printre cei mai notorii dintre aceştea erau Z. Ralli-Arbore, N. Zubcu-Codreanu, M. Negrescul, etc. Tradiţiile momentului erau şi aici prezente, iar socialismul şi anarhismul, fiind curente revoluţionare, erau cele care captau în mod aparte atenţia tineretului. Ideile liberale, pe de altă parte, fiind mai „serioase”, circumspecte la elanul revoluţionar, absorbite, de regulă, de către minţile boierilor cu viziuni progresiste şi ale intelectualilor trecuţi de vârsta tinereţii: C. Stamati-Ciurea, V. Laşcu, P. Leonard etc. Existenţa unor purtători de idei, al căror rol nu poate fi nici într-un fel ignorat, nu implică însă şi existenţa unor organizaţii care ar putea încerca transpunerea în fapte a acestor viziuni şi idei politice. Pentru apariţia unor structuri organizatorice, din punctul de vedere al exercitării puterii politice, erau necesare mutaţii serioase şi semnificative în structura sistemului politic.\nSeismele serioase generatoare de formule instituţionale, s-au articulat odată cu revoluţiile ruse din 1905 şi 1917, evenimente care au provocat mari shimbări în interior şi în afară. Basarabia, ca parte din sistem, a fost direct şi substanţial influenţată de acest curs al evenimentelor, iar proximitatea geografică furniza elemente ale vieţii politice din statul român. Astfel, pe de o parte viaţa politică din Basarabia repeta policromia politică din Imperiul Rus, iar pe de altă parte – se modifica în dependenţă de potenţialul politico-militar al Regatului Român. Ca o consecinţă a acestor procese, Basarabia cunoaşte o dezlănţuire a activismului politic şi în regiune apar cca 50 de partide şi formaţiuni politice. Organizaţiile social-politice apărute, însă, aveau un caracter instabil, erau efemere şi nu se bucurau de un sprijin stabil din partea populaţiei.\nEfectuând o descriere succintă a principalelor formaţiuni politice din această perioadă şi utilizând, întru facilitarea procesului, o diviziune dreapta-stânga (cele care pledau pentru schimbare pe stânga eşichierului politic, iar cele care pledau pentru status-quoul pe dreapta), menţionăm că dinamica evenimentelor a modificat adesea acest barometru politic. În imediata apropiere a revoluţiei din februarie 1917, extrema stângă era reprezentată de o formaţiune încă nu prea numeroasă, dar deosebit de activă – Partidul Muncitoresc Social-Democrat din Rusia (aripa bolşevică) condus de V. Lenin. În Basarabia, de rând cu bolşevicii, erau manifeşti prin atitudine revoluţionară şi anarhiştii. Sperând la un final victorios, ambele curente se arătau profund dezamăgite de consecinţele revoluţiei din februarie 1917. Programele curentelor politice vizate conţineau prevederi despre necesitatea unor schimbări radicale în societate: distrugerea sistemului politic existent, ieşirea din război, lichidarea capitalismului imperialist, etc.\nPe poziţii ideologice apropiate, dar nu extremiste, erau plasaţi socialiştii revoluţionari sau eserii. Aceştea se situau pe poziţii reformiste şi nu revoluţionare, îndeosebi după consumarea revoluţiei din februarie, pe care ei o considerau finală. Ei optau, de asemenea, pentru continuarea războiului până la victorie. După revoluţia din februarie, socialiştii revoluţionari au devenit formaţiune politică de dreapta, în raport cu bolşevicii şi anarhiştii.\nCentrul politic la începutul lui 1917 era reprezentat de Partidul Constituţional-Democrat. Cadeţii (constituţionaliştii democraţi) nu doreau lichidarea sistemului politic existent, ci optau pentru o reformare limitată a acestuia, care viza păstrarea instituţiei monarhiei, dar într-o formulă mai democratică – monarhie constituţională.\nDreapta a segmentului politic basarabean, în cele din urmă, era reprezentată de formaţiuni politice, favorabile păstrării situaţiei existente, în special, ceea ce ţine de rolul monarhului. O doză mare de extremism era administrată acestor formaţiuni prin lozincile şi activităţile velicoruse şovine. Printre liderii de seamă a mişcărilor respective poate fi nominalizat P. Cruşevan. Iar formaţiunile politice reprezentative pentru acest segment politic au fost Uniunea Poporului Rus şi Liga Patriotică Basarabeană. De asemenea existau formaţiuni politice fără opoziţie ideologică stabilă, dar care apărau în primul rând minorităţile etnice în baza cărora au fost constituite, ca exemplu Uniunea Generală Muncitorească a Evreilor (Bundul evreiesc). Dată fiind activismul politic din această perioadă se manifesta preponderent în mediul urban, îndeosebi în Chişinău, care era populat în mare parte de alogeni, activismul politic era o îndeletnicire mai mult pentru alte etnii, iar băştinaşii nu prea erau «inseraţi» în viaţa politică. Unica formaţiune politică care prin definiţie urma să apere interesele moldovenilor era Partidul Naţional Moldovenesc (PNM), organizaţie fondată în aprilie 1917 prin implicarea directă a unor astfel de personalităţi ca V. Stroiescu, P. Halippaşi, O. Ghibu. Partidul a fost un succesor ideologic al Partidului Naţional-Democratic Românesc, ce activa în perioada revoluţiei din 1905. Inspirată de C. Stere şi I. Pelivan, această mişcare politică revendica, în special, stoparea rusificării şi autonomia culturală a ţinutului. Deşi activitatea formaţiunii a fost efemeră şi nesemnificativă, aceasta a fost o mostră a trezirii conştiinţei româneşti în Basarabia.\nPartidele politice respective nu au participat, într-un model democratic de astăzi, la constituirea Sfatului Ţării. Însă speculaţiile exiatente referitoare la legitimitatea Sfatului Ţării sunt spulberate magistral de către I. Nistor care menţionează că: „…în lipsa unei organizaţiuni administrative solide, alegerile pentru adunarea legislativă nu se putură face direct. De altfel populaţiunea bărbătească între 19 şi 48 de ani nici nu se întorseseră de pe diversele fronturi ruseşti… Din pricina aceasta s-a recurs la alegeri indirecte prin comitetele ostăşeşti, ţărăneşti şi muncitoreşti, precum şi prin corporaţiunile profesionale constituite”. Mai mult, dată fiind că însuşi formaţiunile politice sufereau de o profundă criză de legitimitate politică, neimplicarea lor directă în constituirea Sfatului Ţării, nu lezează nicidecum legitimitatea acestuia. Iar către finele activităţii sale, Sfatul Ţării cuprindea următoarele «partide parlamentare»:− Blocul Moldovenesc- care a jucat un rol decisiv în procesul de votare a autonomiei, independenţei şi ulterior a Unirii cu Regatul România. Blocul era format din intelectualitatea şi ostăşimea naţională;− Fracţiunea ţărănească- ce revendica chestiuni de ordin social şi în primul rând – problema pământului.− Minoritarii etnici – asiguraţi cu 30% din locurile din Sfatul Ţării, prevalau ucrainenii şi ruşii. Evident că opinia lor nu coincidea cu cea a băştinaşilor, mai ales în problema reintregirii spaţiului românesc.\nDeoarece Sfatul Ţării avea o componenţă pre revoluţionară, în mare parte ostilă bolşevicilor, aceştia din urmă şi-au desfăşurat activitatea în calitate de forţă politică extraparlamentară şi antisistem.\nToate acestea confirmă, perioada de debut al pluripartidismului moldovenesc şi, totodată, dezorganizarea, insuficienta activitate în viaţa politică şi slaba instituţionalizare a acestuia.\nUnirea Basarabiei cu România, o mult aşteptată revenire la arealul etno-cultural românesc, a avut şi o expresie în viaţa politică din regiune, printr-un proces calitativ nou. Deşi limitată cronologic, aceasta a fost perioada pe parcursul căreia populaţia Basarabiei a avut posibilitate în premieră să participe la alegeri parlamentare în bază pluripartidistă. Cultura politică a populaţiei a recepţionat un suflu participativ, graţie acestei experienţe inedite de activism politic. Viaţa politică, în ansamblu, este marcată de o dihotomie a continuităţii şi discontinuităţii. Astfel, o parte din liderii autohtoni de partide şi de opinie care au dominat viaţa politică revoluţionară au supraveţuit politic şi s-au bucurat de o anumită priză la electorat şi în perioada interbelică. Este cazul lui C. Stere, P. Halippa, I. Buzdugan, I. Inculeţ etc. Totuşi, în această perioadă „elita politică basarabeană nu a fost inclusă în cea românească”. Continuitatea s-a manifestat, de asemenea, la nivel de programe. Liderii politici basarabeni continuau să se orienteze spre ţărănime. Primatul revendicărilor sociale confereau acestora o puternică nuanţă socialistă. Nu în zadar mulţi dintre ei erau etichetaţi drept bolşevici.\nDiscontinuitatea, pe de altă parte, se manifestă în plan organizaţional. Or, partidele existente până la Unire s-au contopit cu cele din ţară, sau altfel înghiţite de sistemul pluripartidist naţional. Au existat, totuşi, tentative dea crea partide regionale, dar fără de succes. Drept exemplu ar fi Partidul Ţărănesc din Basarabia, condus de C. Stere (1918-1919) sau Liga Democratică a Ordinii şi Dreptului în Basarabia, condus de Oranov (1922-1928).\nPartidismul interbelic român bazat pe Constituţia din 1923 şi Legea electorală au găsit societatea românească nepregătită pentru a înfrunta provocările unui asemenea regim, cu germeni democratici. În mod aparte situaţia se referă la Basarabia, care a ajuns să fie decepţionată profund de procesul electoral românesc. Pluripartidismul excesiv, mutaţiile (dezbinările, alierile) dese şi instabilitatea guvernamentală sunt un rezultat al acestor acte normative fundamentale, sau mai bine zis a aplicării lor în lipsa unor condiţii favorabile. „Multipartidismul interbelic se mai caracteriza prin instabilitate guvernamentalăşi politică, fărâmiţarea partizană, apariţia partidelor extremiste, politicianismul…”. Elementele negative ieşite în prim-plan pe parcursul anilor ’20 – ’30 au determinat absenteismul politic în Basarabia, iar cele mai populare erau formaţiunile politice care aveau în program stipulaţii despre ameliorarea situaţiei ţăranilor. Astfel, ideologia ţărănistă se bucura de cel mai mare succes în regiune, lucru confirmat de succesul repurtat de Partidul Ţărănesc din Basarabia, condus de C. Stere. Partidul a delegat în Parlament şi în Senat, în rezultatul alegerilor din 1919, 70 şi respectiv 30 de deputaţi. Ulterior,după cum caracterizam situaţia generală, acesta se uneşte cu Partidul Ţărănesc din vechiul regat, după care activează ca parte componentă aPartidului Naţional Ţărănesc, condus de I.Maniu. Mai apoi filiala basarabeană a partidului este condusă de P. Halippa.\nCealaltă formaţiune importantă a momentului – Partidul Naţional Liberal, nu se bucura de prea mare popularitate în Basarabia.\nPartidul Naţional Liberal nu avea bază socială, iar politica lor se asocia cu sărăcia, aroganţa şi vărsările de sânge. Politica “prin noi înşine” nu era potrivită pentru Basarabia.\nO activitate aparte au constituit-o forţelepolitice extremiste, atât extremă dreaptă cât şi extremă stângă, dar care erau fie extensii ale forţelor din regat, în primul caz, sau reprezentate de bolşvicii alogeni din regiune. Revenirea în prim plan a partidelor, sau mai bine fiind spus – a partidului, a avut loc în Basarabia la 1944, când teritoriul intră sub jurisdicţia şi controlul politic al Uniunii Sovietice. Viaţa politică şi nu doar ea, este reprezentată de autoritatea unei singure formaţiuni politice – Partidul Comunist al Uniunii Sovietice (PCUS). Procesul de legitimizare a puterii demarează prin alegerile din 10 februarie 1946 în Sovietul Suprem al URSS de legislatura a doua. Au participat 99,8% (!) din alegători şi 99,6% (!) au votat pentru “blocul comuniştilor şi a celor fără de partid”. Un următor pas în legitimizarea puterii Partidului Comunist (b) al Moldovei (PCM) a fost convocarea la 13 mai 1947 a Sovietului Suprem al RSSM de legislatura a doua (prima a fost în 1941). Opoziţie politică nu exista. Unele încercări au fost înfăptuite în primii ani de regim stalinist, când şi-au desfăşurat activitatea asemenea grupuri anticomuniste ca “Arcaşii lui Ştefan”, “Sabia Dreptăţii”, “Armata Neagră”, “Uniunea Democrată a Libertăţii”. Acestea însă erau nişte cazuri singulare care n-au trecut în particular sau general. Orice posibilitate de opoziţie organizată a fost exclusă din start prin deportările masive a intelectualităţii, reprezentanţilor administraţiei publice, ţăranilor consideraţi înstăriţi etc. Totuşi, către anii ’60 ai sec. al XX-lea asistăm la o înviorare a sentimentelor şi predispoziţiilor de nemulţumire faţă de politica de deznaţionalizare promovată de conducerea comunistă. Fenomenul se explică prin apariţia unui nou val de intelectuali basarabeni, care încercau să se opună cumva ideologiei oficiale, ca N. Testimiţianu, N. Corlăteanu, S. Rădăuţan. Aceştia, însă, au fost persecutaţi pe motivul propagării naţionalismului. Cazul lui Gh. Ghimpu, M. Moroşan, A. Şoltoianu a fost şi mai grav, ei fiind condamnaţi pentru organizarea de demonstraţii anticomuniste şi organizaţii ilegale de rezistenţă antisovietică.\nProblema identităţii au fost practic singurele care au determinat o poziţie faţă de politica partidului comunist din partea unui grup mic de intelectuali. Una peste alta, totuşi, populaţia Republicii Sovietice Moldoveneşti accepta tacit politica guvernării comuniste, or, lipsea orice solidaritate şi coeziune socială între cetăţeni şi personalităţile care duceau povara neamului. Aceasta se explică, inclusiv, prin reuşita politicii de sovietizare şi deznaţionalizare promovată activ la Kremlin. Prin urmare, unipolaritatea sistemului politic sovietic condiţiona participarea populaţiei din stânga Prutului ordonat la alegeri dar diversitatea ofertei politice lipsea.\nStructura unipolară a procesului de evoluţie partizană în Moldova dintre Prut şi Nistru a durat până la finele anilor ’80 ai secolului XX, când implozia Uniunii Sovietice o generat o situaţie total diferită, care a stimulat atât viaţa politică din regiune, cât şi cultura politică a băştinaşilor în ansamblu.\nContinuare în numărul următor.\n","date":"08-02-2008","img":"https://axaneamului.ro/posts/magazine/axa-i/2/partidismul-moldovenesc-si-conjunctura-regionala/images/0.jpg","permalink":"https://axaneamului.ro/posts/magazine/axa-i/2/partidismul-moldovenesc-si-conjunctura-regionala/","series":["AXA ANUL I"],"tags":["1917","Constituția de la 1923","ideologii","partide politice"],"title":"Partidismul moldovenesc și conjunctura regională"},{"author":"Î.P.S. Nicolae Bălan","categories":["Document"],"content":"Întocmit de Î.P.S. Mitropolit Dr. Nicolae al Ardealului şi votat de Sfântul Sinod în şedinţa sa de la 11 Martie 1937- actualmente valabil. Ce este Francmasoneria? „Francmasoneria este o societate secretă, răspândită azi în lumea întreagă, pretinzând a avea un scop filosofic şi umanitarist”. Nu vom începe prin a da o definiţie completă a Francmasoneriei, ci vom arăta pe rând originile, organizaţia şi diferitele ei aspecte, rezumându-le la sfârşit într-o definiţie.\n1. Începuturile Francmasoneriei Începuturile Francmasoneriei formează un subiect de interminabile discuţii. În forma de astăzi ea există din 1717, când 4 loji engleze s-au întrunit la Londra şi au format Marea Lojă a Angliei.\nLa 1723 Andersen întocmi Constituţiunile acestei organizaţii pe baza Constituţiei mai vechi a lojilor de zidari din Anglia. (Aceste loji de zidari rămăseseră cu timpul numai cu numele de zidari, în ele intrau orice fel de oameni.) Constituţiunile lui Andersen sunt legea fundamentală a Francmasoneriei.\n2. Organizaţia Francmasoneriei Membrii Francmasoneriei sunt împărţiţi în grade oculte. Membrii dintr-un grad nu ştiu nici cine face parte dintr-un grad superior, nici cine face parte din acelaşi grad cu ei. Ştiu numai cine face parte din gradele inferioare. Din punct de vedere al numărului gradelor, precum şi al altor caracteristici rituale, Francmasoneria se împarte în diferite rituri.\nAstfel există Francmasonerie ioanită sau albastră. Membrii acesteia sunt împărţiţi numai în trei grade: ucenic, calfă şi maestru.\nApoi este ritul scoţian sau roşu şi cuprinde aşa zisele grade înalte, 30 la număr, iar şi mai sus de acestea sunt gradele invizibile. De obicei însă Francmasoneria ioanită nu există decât ca treaptă inferioară, supusă celei scoţiene. Gradele înalte şi cele invizibile sunt cele care conduc din umbră toată vasta organizaţie a Francmasoneriei, în mod unitar, pe tot globul pământesc. În vârful piramidei stă Patriarhul, sau Împăratul neîncoronat al lumii.\nRidicarea într-un grad nu se face prin alegerea de jos, ci prin selecţie de sus; cei din gradele superioare ridică pe cine vor dintr-un grad inferior la un grad superior. Intrarea în orice grad se face printr-un jurământ înfricoşător şi printr-o iniţiere. Prin jurământ, cel ce intră în gradul nou se obligă să păstreze secretul faţă de tot ce va vedea şi va cunoaşte în acest grad. Prin iniţiere i se comunică taine din învăţătura şi misiunea Francmasoneriei, necunoscută de gradele inferioare. Secretele comunicate gradelor inferioare sunt anodine, dar cele comunicate gradelor superioare sunt grozave. Iată jurământul prestat de ucenicul Francmasoneriei ioanite: „Jur înaintea Marelui Arhitect al pământului că nu voi descoperi nimic, nici prin semne, gesturi sau altceva ce poate descoperi şi indica ceva ce nu trebuie descoperit. În caz de călcare a jurământului primesc să mi se taie beregata, să mi se scoată ochii, să mi se găurească pieptul, să mi se smulgă inima, să mi se scoată măruntaiele din trup, să se ardă, să se prefacă în cenuşă şi să se arunce în fundul mării sau să se împrăştie în cele patru vânturi pe faţa pământului”.\nAlături de această organizaţie, ocultă chiar pentru membri, există una administrativă, secretă pentru profani. Francmasoneria lucrează în ateliere. Atelierele în care lucrează primele grade se numesc loji simbolice, formate fiecare din vreo 50 de persoane. Atelierele gradelor superioare au alte numiri. În fruntea fiecărei loji se află un venerabil cu rol de preşedinte ajutat de mai mulţi demnitari. Toţi sunt aleşi pe un an de către membrii lojei.\n3. Francmasoneria şi evreii Evreii au un rol preponderent, chiar dominant în Francmasonerie. Toate gradele înalte şi invizibile au fost create şi sunt ocupate de ei. Bauer, Pirlet, Caillard, Lacorne, Morin, Francken, Moise Cohen, Isaac Long, întemeietorii Francmasoneriei gradelor superioare din Franţa şi America au fost toţi evrei. În Ungaria majoritatea Francmasonilor erau evrei, iar conducerea era aproape exclusiv în mâna lor. „Biserica israelită e aliatul nostru firesc, ea ne sprijină şi o mulţime de iudei sunt în rândurile noastre”, se spunea în revista Francmasonilor din Ungaria, Acacia, 1908, nr. 62. În Germania lojile dependente de Marea Lojă din Hamburg erau la fel ocupate de o mare majoritate de evrei. În Turcia conducătorii Francmasoneriei erau pe la 1909, evrei. Tot aşa în Italia, şeful Francmasoneriei era faimosul evreu Ernesto Nathan, care a ajuns primar al Romei.\nFrancmasoneria franceză a fost condusă în trecut de evreii Cremieux şi Gambetta. În Anglia, dintre cei vreo 300.000 Francmasoni, peste 43.000 sunt evrei.\nÎn lojile Marelui Orient din România, care e o filială a Marelui Orient din Franţa, evreii se află în majoritate de 90 la sută. În lojile Marei Loji Naţionale Române, ce se pretinde naţională, se găsesc de asemenea evrei, deşi într-un număr mai mic. Dar deşi Marea Lojă Naţională Română se prezintă cu masca celui mai pur românism şi afectează duşmănie faţă de Marele Orient din România, pe faţă jidovit, totuşi ea are legături ascunse cu Marele Orient şi cu celelalte organizaţii francmasonice mondiale, toate fiind înglobate într-un sistem unitar. De altfel, Marea Lojă Naţională Română e întemeiată prin D.I. Pangal, de către Francmasoneria Rusiei Sovietice.\nConducerea întregii Francmasonerii de către evrei se realizează prin mijlocirea ordinului Francmason pur evreiesc B`nai B`rith . Lojile acestui ordin, împrăştiate în toată lumea sunt conduse de un comitet executiv din Chicago. Membrii acestor loji, exclusiv evrei, sunt cei mai mulţi şi membri ai lojilor Francmasonice în care intră şi creştinii. Ei mijlocesc astfel sugestiile şi poruncile comitetului evreiesc de la Chicago lojilor celorlalte Francmasonerii.\nSe pot aduce nenumărate mărturisiri din lagărul Francmasonic şi evreiesc despre caracterul iudaic al Francmasoneriei. Alegem numai vreo două. Rabinul Dr. Isaac M. Wise, un conducător de vază al evreilor, declară: „Francmasoneria este o organizaţie iudaică, a cărei istorie, misiune, semne şi interpretări sunt de la un capăt la altul iudaice, cu excepţia numelui unui singur grad şi a unor cuvinte din formula jurământului.” Evreul Dr. G. Karpeles spune: „Ideea Francmasoneriei a izvorât cu necesitate internă din iudaism. Ca întemeietor al ei e considerat Solomon, care a văzut cea mai înaltă înflorire a lui Israil. Cuvinte şi semne sunt în cea mai mare parte luate din limba ebraică.” În revista Francmasonică Symbolisme, Iulie 1928 se spune: „Misiunea cea mai importantă a Francmasoneriei este să glorifice rasa iudaică care a păstrat nealterat conţinutul dumnezeiesc al cunoaşterii. Apoi ea trebuie să sprijine rasa iudaică, pentru a şterge graniţele naţionale.”\n4. Ceremoniile Francmasonice Ceremoniile francmasonice încă dovedesc preponderenţa spiritului iudaic în Francmasonerie. Nu vom intra aici în amănuntele acestor ceremonii. Toate actele solemne din loji au un caracter simbolic şi aproape toate obiectele şi noţiunile care sunt uzitate în aceste ceremonii au numiri ebraice. Întreg complexul ceremoniilor stă într-o referinţă mai depărtată sau mai apropiată de misterul central al Francmasoneriei care este moartea şi învierea lui Hiram, arhitectul templului lui Solomon, identificat simbolic cu un zeu născut din Isis, adică din natură.\nLegenda lui Hiram e luată din Talmud. Participanţii la ceremoniile Francmasonice repetă simbolic, prin gesturile şi cuvintele lor, omorârea şi învierea lui Hiram, întocmai ca în misterele sincretiste precreştine. Avem de-a face deci cu un fel de cult misteriaco-cabalistic. Sf. Sinod al Bisericii ortodoxe din Grecia se exprimă în actul de condamnare a Francmasoneriei din 1933, asupra acestui punct astfel: „Francmasoneria nu este numai o simplă reuniune filantropică sau şcoală filosofică, ci alcătuieşte un sistem mistagogic, care reaminteşte de vechile religii sau culte misteriaco-păgâne, din care îşi trage obârşia, alcătuind o urmare şi o reînviere a lor… Raportul acesta al masoneriei cu religiile misteriace se vede de altfel şi din cele ce au loc şi se săvârşesc în timpul iniţierilor. Căci, după cum în cele ce au loc în misterele idolatre vechi se relua drama luptelor şi a morţii zeului misteriac şi prin reluarea aceasta mimică a dramei acesteia, cel ce se iniţia murea dimpreună cu patronul religiei misteriace – care întotdeauna era o persoană mitică simbolizând soarele sau natura, care murea iarna şi reînvia primăvara – , tot aşa şi în iniţierea celui de al treilea grad al Francmasoneriei. Într-adevăr treapta aceasta a iniţierii alcătuieşte o expunere dramatică a morţii protectorului masoneriei, Hiram, şi un fel de reluare dramatică a morţii acestuia în care, cel ce urmează a fi iniţiat suferă dimpreună cu el, fiind rănit în aceleaşi organe şi în aceleaşi locuri ale corpului ca şi Hiram… Astfel Francmasoneria, în chip clar, este o religie misteriacă cu totul diferită, separată şi străină de religia creştină… Masoneria are slujbe religioase proprii, ca ceremonia învierii în chip de lup, sau botezul masonic, ceremonia recunoaşterii căsătoriei sau căsătoria francmasonă, parastasul francmasonic, inaugurarea templului masonic etc.”\n5. Francmasoneria şi creştinismul Francmasoneria se prezintă aşadar ca o quasi-religie cu zeul ei propriu: Hiram. În realitate ea nu admite o fiinţă personală la conducerea lumii, precum nu admite un principiu personal în oameni. Ea preconizează un panteism naturalist: Hiram simbolizează forţa universală care îşi ia temporal măşti individuale, prezentându-se sub formă de persoane trecătoare. „Masonul ştie că personalitatea sa nu e nimic şi se dezinteresează de ea. El urcă până la principiul interior al iniţiativei, pe care-l bănuieşte, fără a-l putea cunoaşte exact, Dumnezeu necunoscut în realitatea sa misterioasă: acesta e eul transcendent, identic poate în toate existenţele cari cugetă”. Aşa zisele persoane omeneşti sunt rolurile pe care le joacă trecător unul şi acelaşi actor.\n„Un actor misterios deţine rolul personalităţii noastre. Cine este artistul care nu se arată în scenă, ci rămâne travestit şi mascat?… E o energie consacrată Marei Opere, forţă indestructibilă ca orice altă forţă. Această energie este independentă de instrumentul prin care se manifestă printre noi. Ea se transformă fără a se stinge… Cine lucrează deci în noi, dacă nu forţa care animă pe predecesorii noştri? Hiram, care învie, este o realitate. Să ştim să medităm şi să înţelegem. Că indivizii dispar, puţin importă, dacă energia care lucra în ei subzistă. Să ne dezinteresăm deci de o nemurire pe care ne-am reprezentat-o ca individuală. Personalitatea noastră se va stinge şi dacă mai târziu evocatorii noştri şi-ar închipui că intră în relaţie cu noi, ei n-ar constitui o fantomă decât adunând noţiunile ce şi le-ar putea face despre noi”.\n„Individul este produsul tranzitoriu şi repetat al unei cauze permanent constructive. În ce priveşte pe Marele Arhitect al Universului, trebuie să notăm că această expresie nu intenţionează să impună o credinţă. Să ne păzim deci a ceda acelei leni a spiritului care confundă pe Marele Arhitect al iniţierilor cu Dumnezeul credincioşilor”.\nFrancmasoneria este raţionalistă. Ea îndeamnă pe membrii săi să supună totul cugetării raţionale ca filtru suprem pentru tot ce au să admită. Iată ce zice un alt francmason: „Nici forţa statului, nici cerinţa nu sunt eterne… Atunci ce poate regenera poporul căzut în dezordine? Nimic altceva decât stăpânirea măsurată a raţiunii… Idealul F. M. constă în a construi pe nesimţite o republică universală şi democrată a cărei regină va fi raţiunea, iar consiliul suprem, adunarea înţelepţilor. În virtutea principiului care a prezidat la naşterea Francmasoneriei, ea va putea, bazându-se nu pe voia unui Dumnezeu inaccesibil, ci pe imperativele Raţiunii, să dea o viaţă moralei creştine”\nDin acestea rezultă şi raportul francmasoneriei faţă de creştinism. Mai putem aduce câteva citate pentru a arăta atitudinea directă a F. M. faţă de creştinism. Tot autorul din care am citat mai sus declară: „Mai vedeţi mântuirea oamenilor într-o renaştere religioasă? O! visul imposibil! Boltele sanctuarelor ale căror ruine voiţi să le reparaţi, nu vor mai vedea niciodată decât un ecou slab al rugăciunilor de odinioară. Nu mai există Dumnezeu pentru a mai învia morţii şi Acela (Hristos) ale cărui accente magice deschideau mormintele, nu mai poate spera că un miracol asemănător va opri coborârea lui lentă în groapa uitării. Mai mult ca totdeauna o credinţă laică se substituie unei credinţe supranaturale”. Fr. Osw. Wirth în lucrarea citată compară pe Hiram cu Hristos, ambele nume exprimând doar acelaşi simbol al trecerii energiei cosmice dintr-o persoană ce dispare definitiv în alta ce apare (moartea şi învierea lui Hiram). E acelaşi mit, doar numele e altul. O libertate a voinţei nu admite F. M. Totul în lume, chiar şi viaţa sufletească, decurge după o lege necesară neschimbabilă. „Simbolismul masonic împinge mai departe analogia sugerând că microcosmul sau lumea mică, se construieşte ca şi macrocosmul, lumea mare”.\nDar Francmasoneria nu reprezintă o concepţie statistică, ci se mulţumeşte să existe şi ea alături de creştinism. Francmasoneria e prin excelenţă dinamică. Ceea ce cere mai mult adepţilor e acţiunea, reclădirea lumii, conform princi-piilor ei. Astfel F. M. Luptă cu îndârjire să elimine din omenire concepţia opusă ei, creştinismul, şi instituţia care-l susţine, Biserica. Devizele ei sunt: Separarea Bisericii de Stat, şcoala laică, căsătoria civilă, difuzarea principiilor anticreştine în masele largi. În unele state cum sunt Franţa, Spania, Rusia, devizele acestea au fost realizate. În alte ţări se merge cu paşi repezi spre această stare. Biserica stă în faţa ofensivei puternice a unui duşman necruţător.\n6. Scopul Francmasoneriei Francmasoneria îşi ţine ultimele ei scopuri în secret. Dar fără voia ei se strevăd adeseori aceste scopuri, din mărturisiri masonice mai mult sau mai puţin învăluite. Regulat, francmasoneria spune că scopul ei este cercetarea adevărului şi acţiunea caritativă.\nDar de o acţiune caritativă francmasonică nu s-a împie-dicat nimeni până acum. Şi apoi de ce ar fi lipsă de o asociaţie clandestină şi de secrete, pentru desfăşurarea unei acţiuni caritative?\nÎn realitate când masonii explică mai larg sensul acţiunii lor caritative, vezi că e vorba de o fericire a lumii prin scăparea de ideile ei de acum, prin aşezarea ei pe temeliile principiilor raţionaliste masone. „Binefacerea pentru mason nu se confundă cu ceea ce s-a convenit să se numească caritate. Cedarea câtorva bucăţi de pâine, din prisos, nu-l achită de datoria sfântă ce o contractează iniţiatul faţă de umanitate. A face bine comportă un întreg program de viaţă”. Într-o formă eufemistă, Fr. Osw. Wirth, arată aşadar că nu caritatea este scopul Francmasoneriei.\nIar cercetarea adevărului de care vorbeşte F.M. trebuie înţeleasă ca o lansare a tuturor ideilor de destrămare a Statului şi a Societăţii. Toate ideile de extremă stângă ale comunismului au fost pregătite în Loji şi aplicate de francmasoni. La fel, toate ideile anticreştine, de totală emancipare a instinctelor omeneşti inferioare de sub prestigiul virtuţilor creştine. De la Marx până la Lenin şi Trotzki, toţi şefii mai de seamă ai comunismului au fost evrei şi francmasoni, sau cel puţin francmasoni.\nZiarul francmason Latomia scrie (Iulie 1849, p. 237): „Nu putem decât să salutăm socialismul ca pe un excelent aliat al F. M. în munca de înnobilare a omenirii, în străduinţa de a promova binele omenirii. Socialismul şi masoneria împreună cu comunismul au ţâşnit din acelaşi izvor”.\nScopul Francmasoneriei stă în legătură cu soarta întregii omeniri. F.M. luptă pentru o anumită direcţionare, pentru o anumită ţintă a întregii vieţi omeneşti colective şi individuale. Care este acest scop? Dintr-o mulţime de mărturisiri masonice şi din descifrarea sensului ce se desprinde din toată activitatea de până acum a F.M., rezultă că acest scop este: întemeierea unei republici mondiale, condusă de francmasoni, adică de evrei. O republică cu desăvârşire laică, cu o omenire îndobitocită de mizerie şi de patimile inferioare dezlănţuite.\nIată ce spune acelaşi Fr. Osw. Wirth, în manualul maestrului: „Să avem curajul să ne zicem religioşi şi să ne afirmăm apostoli ai unei religiuni mai sfinte decât toate celelalte. Să propagăm Religia Republicii, care va forma inima cetăţenilor şi va cultiva virtuţile republicane”. Tema întemeierii republicii mondiale sub stăpânirea Francmasoneriei a format obiectul Congresului mondial al F.M., din 1900, ţinut la Paris.\nCând vorbesc metaforic, francmasonii se prezintă ca zidarii care au să rezidească, sub conducerea lui Hiram, templul lui Solomon din Ierusalim. Aceasta înseamnă, fără metafore, restabilirea dominaţiei lui Israil asupra lumii întregi.\nNumai din tendinţa F.M., după republica laică, internaţională şi extrem de democratică se explică de ce toate revoluţiile de la cea din 1789 încoace, toate loviturile date creştinismului, principiului monarhic şi naţional, principiului autorităţii, sunt opera francmasonilor. Din aceste motive, toate statele care recunosc valoarea principiului naţional şi a factorului creştin au desfiinţat Francmasoneria. Aşa a făcut şi Italia prin Mussolini în 1925, şi Germania prin Hitler. În Ungaria a fost desfiinţată după prăbuşirea comunismului lui Bela Kuhn, dovedindu-se că acest comunism a fost creaţia lojilor.\n7. Francmasoneria în România Nu vom face un istoric al Francmasoneriei în România. Până la război nu s-a bucurat de dezvoltare remarcabilă. Abia de la război încoace şi mai ales în ultimii vreo 10 ani, a luat un avânt ce dă de gândit. Din cele şase grupe francmasonice române, una e pur evreiască: B’nai B’rith, alta Federaţia lojilor simbolice de rit ioanit din România e evreo-ungurească (în Ardeal) şi în 1933 s-a unit cu Marea Lojă Naţională Română, iar o a treia e evreo-nemţească: Marea lojă germană din România. Românii se găsesc numai în celelalte trei: Marea Lojă Americană din România (afiliată la Marea Lojă Americană din New York), Marele Orient din România afiliat la Marele Orient din Franţa, şi care cuprinde 90% evrei şi, în sfârşit, Marea Lojă Naţională din România, care afişează tricolorul, afectează lupta contra celeilalte Francmasonerii, pe motiv că e jidovită, dar aceasta e numai o mască cu scopul de a vâna cât mai mulţi ofiţeri şi alţi buni români.\nMarea Lojă Naţională condusă până în 1933 de dl. Pangal, în acel an s-a rupt în două, o parte lojile ei – cele provinciale şi cinci din cele zece bucureştene – constituindu-se separat în frunte cu dl. M. Sadoveanu. Dar pe dl. Sadoveanu l-au urmat numai masonii din primele trei grade, cei din gradele superioare au rămas cu dl. Pangal. Şi cum masonii primelor trei grade sunt conduşi de cei din gradele superioare se pare că schisma din Marea Lojă Naţională e tot numai o cursă pentru românii naivi pe care prestigiul unui Sadoveanu îi atrage mai mult decât dl. I. Pangal. De altfel, gruparea d-lui Sadoveanu s-a aliat cu Marele Orient.\nDespre opiniile de mason ale d-lui M. Sadoveanu cităm doar următoarele rânduri din cuvântarea rostită la adunarea din 2.VII.1933, a Marii Loji Naţionale. Sub un văl eufemist se întrezăreşte toată adversitatea masonică faţă de credinţa creştină şi ideea naţională: „Liber cu adevărat e numai acel maestru care izbândeşte a-şi domina pasiunile şi a se elibera de prejudecăţi. Cel care păstrează ura de rasă, obscurantismul violenţelor, suficienţele dogmatice, e un sclav ca şi cel care nu-şi poate domina pasiunile degradante”.\nFoarte sistematic zeflemiseşte dl. M. Sadoveanu credinţa creştină ortodoxă pe care o socoteşte o credinţă pentru naivi, mult inferioară ştiinţei „egiptene” a „Magului” superior în romanul „Creanga de aur”.\nNumărul masonilor din România era încă în 1932 întristător de urcat. Astăzi se pare că sunt şi mai mulţi. În 1932 aveam 3300 masoni. Cehoslovacia avea 60, Iugoslavia 900, Polonia 450, Bulgaria 500. Se va recunoaşte că România faţă de aceste ţări vecine are enorm de mulţi.\nInfluenţa masonilor în viaţa mai nouă a Statului nostru se resimte dureros, dictând din toate locurile de conducere.\nDe altfel şi în Marea Lojă Naţională se află evrei.\n8. Aşa zisa Masonerie Naţională Română Dar asupra Masoneriei Naţionale Române trebuie să insistăm ceva mai mult. Despre ateismul Marelui Orient din România şi al Marii Loji Naţionale a d-lui Sadoveanu nu poate fi nici o îndoială, odată ce el este în strânsă comuniune cu Marele Orient din Franţa, despre care însăşi întâmpinarea Masoneriei Naţionale Române către Sfântul Sinod spune: „Prima mare organizaţie dizidentă a fost aşa numitul Mare Orient din Franţa, care încă din secolul al VIII-lea s-a îndepărtat încetul cu încetul de masoneria tradiţională, suprimând obligativitatea credinţei în Dumnezeu şi în nemurirea sufletului, precum şi aceea a contractării jurământului pe Sf. Scriptură, dintr-un aşa zis spirit de liberă cugetare, şi ajungând în anul 1878, la însăşi primirea ateilor în Ordin. Aceasta a provocat, după cum era şi firesc, o imediată ruptură a relaţiilor între marile loji masonice regulate cu Marele Orient din Franţa, şi de atunci încoace atât Marele Orient din Franţa cât şi toate organizaţiile afiliate lui, din lumea întreagă, sunt socotite ca schismatice, eretice şi orice relaţii sunt interzise între masonii regulaţi şi membrii acestor organizaţii”.\nNoi vom arăta în primul rând, că există relaţii între organizaţiile masonice cu care este afiliată Masoneria Naţională Română şi între cele ce stau în legătură cu Marele Orient din Franţa, iar în al doilea rând vom pune în adevărata lumină atitudinea faţă de religie a Masoneriei, ce se pretinde adversară Marelui Orient din Franţa.\nMarele Orient din Franţa şi Marea Lojă din Franţa stau în aşa strânse legături, încât în fiecare an se adună delegaţii lor într-un convent comun. Marea Lojă din Franţa însă face parte din Asociaţia Masonică Internaţională (A.M.I.) cu sediul în Geneva, împreună cu Marile Loji din Belgia, Bulgaria, Grecia, Luxemburg, Norvegia, Polonia, Portugalia, Elveţia, Cehoslovacia, Spania, Viena şi Jugoslavia, dintre care multe au legături cu Masoneria Naţională Română. (Vezi întâmpinarea amintită mai sus.) De altfel A.M.I. luptă pentru ca „într-un viitor mai apropiat sau mai depărtat, lanţul mondial să se încheie în sensul ca diferitele dialecte masonice ale umanităţii să se unească într-o limbă comună”. Deci şi acum sunt numai deosebiri dialectale. Cu Marele Orient din Franţa are legături Marea Lojă din Viena. Ori Marea Lojă din Viena stă în relaţii oficiale cu Marea Lojă din Anglia şi deci şi cu Masoneria Naţională Română.\nCât de neserioase şi de trecătoare sunt suspendările de relaţii între diferitele organizaţii francmasonice se vede şi din pilda ce au dat-o în anii recenţi francmasoneriei germane. Atât cele trei Mari Loji prusiene vechi care se socotesc foarte naţionale, cât şi alte patru din cele umanitariste: Marea Lojă din Hamburg, cea din Bayreuth, cea din Frankfurt pe Main şi cea din Darmstadt, au rupt relaţiile cu Marea Lojă din Viena, socotită internaţionalistă. Însă în acelaşi timp Marile Loji din Hamburg, Bayreuth şi Frankfurt pe Main au reluat relaţiile cu Marea Lojă din Anglia, care are la rândul ei relaţii cu Marea Lojă din Viena.\nCu drept cuvânt observă Fr. Hasselbacher în opera sa monumentală Entlarvte Freimaurerei 1936, vol. I, p.71: „Ori-ce şcolar care cunoaşte regulile elementare de matematică ştie că: două mărimi egale cu o a treia, sunt egale şi între ele. Dacă a=b şi b=c, atunci şi a=c”. Dacă Masoneria Naţională Română are legături cu cea din Austria, iar aceasta cu Marele Orient din Franţa, evident că prin masoneria austriacă există legături şi între Masoneria Naţională Română şi Marele Orient Francez.\nCe însemnează acum că două organizaţii masonice au legătură şi ce însemnează că legăturile acestea sunt suspen-date?\nCând două organizaţii masonice stau în legături atunci ele comunică oficial prin organele lor conducătoare. Astfel în „Regulamentul de organizare şi funcţionare al Marei Loji Naţionale Române” art.45 lit. i, se spune despre Consiliul Marii Loji Naţionale, care este puterea ei executivă, că „reprezintă împreună cu Marele Maestru, Mare Lojă Naţională din România pe lângă conducerea supremă a fiecărui Rit de pe lângă Marile Puteri Masonice Străine”. Legăturile acestea primesc un caracter şi mai permanent şi mai concret prin aceea că cele două organizaţii masonice în legătură îşi desemnează câte un delegat, care e numit membru regulat cu un rang superior în Marea Lojă prietenă. Iată ce spune citatul Regulament în această privinţă la art. 6: „Marele Maestru poate să numească pe orice frate ca să-l reprezinte într-o Mare Lojă soră din străinătate, de asemenea el poate numi ca membru al Marii Loji Naţionale din România, cu rangul pe care-l crede potrivit, pe orice frate desemnat ca reprezentant al Marelui Maestru al unei Mari Loji soră din străinătate”.\nÎn felul acesta în fiecare organizaţie francmasonică sunt prezente organizaţiile străine masonice. În afară de aceste legături membrii din lojile unei organizaţii pot vizita oricând lojile de grad egal sau inferior ale unei organizaţii străine, iau parte la festivităţile lor şi pot fi numiţi membri de onoare ai acelei organizaţii străine. Fr. Hasselbacher dovedeşte în opera citată, pe baza unui vast material din arhivele lojilor germane desfiinţate, că suspendarea legăturilor între două organizaţii masonice lasă mai departe putinţa membrilor din lojile unei organizaţii de a vizita lojile celeilalte organizaţii, numai cât aceste vizite n-au un caracter oficial, ci numai unul oficios. Masonii individuali sunt fraţi pe tot globul pământesc, oricărei organizaţii ar aparţine. Oricărui rit ar aparţine un mason, el este frate cu toţi masonii de pe glob.\nDe altfel, aceste suspendări de relaţii sunt accidentale, ele nu sfărâmă unitatea şi simpatia fundamentală, care leagă întreaga Francmasonerie universală. Şi se depun totdeauna cele mai mari străduinţe ca aceste suspendări să înceteze cât mai repede şi unitatea să devină tot mai strânsă. Ba mai mult, aceste suspendări de relaţii au loc numai între organizaţiile masoneriei ioanite, a primelor trei grade. Masoneria gradelor superioare e un front unitar. Ori masoneria primelor trei grade e numai un stadiu de trecere spre cea superioară şi e condusă de aceea. Deci supărările între organizaţiile masonice subalterne sunt numai nişte iluzii, nişte concesii făcute spiritului neprogresat în masonerie al membrilor inferiori, cărora le place să creadă că sunt în ceartă cu masoneriile străine.\nDăm câteva citate în acest sens din cartea masonilor vienezi, Das Blaubuch der Freimaurerei (Viena, 1933):\n„Organizarea ritului scoţian este foarte potrivită pentru urmărirea şi ajungerea scopului său depărtat. Existenţa factică a unui lanţ mondial francmason, cel puţin în cadrele ritului, este în opoziţie cu organizaţiile, din nefericire încă aşa de neînchegate, ale francmasoneriei ioanite, care se luptă între ele din motive dogmatice – avantajul fundamental al lucrării sale. Ritul scoţian cu ale sale 36 de Supreme consilii constituie pentru toate teritoriile francmasone cu o aceeaşi doctrină, un acelaşi mod de a lucra, aşadar unul şi acelaşi front unitar francmasonic. Ritul scoţian este afară de aceea un paşaport către toate atelierele corespunzătoare ale masoneriei şi oferă aşadar raza cea mai mare de acţiune”.\nSă observăm că Marea Lojă Naţională Română, care are sub administraţia sa gradele 1-3, este sub autoritatea Supremului Consiliu de grad 33 al Ritului Scoţian Antic şi Acceptat. Între cele 36 supreme Consilii numite în cartea citată, se află şi cel din România şi cel din Franţa, autoritatea supremă a masoneriei franceze. Pentru întărirea unităţii între organizaţiile gradelor inferioare lucrează afară de amintita Asociation Maçonique Internationale cu sediul la Geneva, care întruneşte Marile Loji Simbolice (ale primelor trei grade), Die Allgemeine Freimaurerei Liga (Afeme) cu sediul în Basel, care întruneşte pe masoni individuali pentru a realiza lanţul mondial al masoneriei. Aceste organizaţii ţin des congrese în diferite centre europene. In Fr. Hasselbacher op. cit. vol. I, p. 53-80 se găsesc multe citate de ale francmasonilor că Masoneria este una. Luăm pe Marele Maestru al Marei Loji din Bayreuth, prof. Blunschli care a scris în Freimaurerei Zeitung din 11.IV.1874 : „De câţiva zeci de ani lojile se adună şi iau un caracter tot mai naţional, deşi misiunea lor este internaţională. De ce aceasta? Ce sens are? Căci dacă francmasoneria nu are nimic cu patria, de ce se îmbracă în forme naţionale? Sâmburele cel bun al acestei mişcări este trebuinţa după o mai mare consolidare, pentru a valorifica mai bine puterea confederaţiei masonice.\nÎnsemnătatea internaţională a masoneriei nu e slăbită prin aceasta, dimpotrivă puterea ei de acţiune, eficacitatea ei devine şi mai urcată”.\n Să lămurim acum atitudinea în chestiune religioasă a Masoneriei ce se pretinde supărată cu Marele Orient Ateu din Franţa. Mai întâi câte ceva din „Constituţia şi Regulamentul” Marii Loji Naţionale Române. Observăm însă că în această Constituţie şi Regulament nu sunt fixate decât chestiuni formale de procedură, idealurile organizaţiei, principiile ei; cuprinsul discuţiilor din ateliere nu este făcut cunoscut. Constituţia şi Regulamentul îndrumă de câte ori e vorba de o chestiune mai importantă la Marile Constituţiuni, Tradiţiile şi Landmarkurile Ritului. Constituţia şi Regulamentul Marii Loji Naţionale nu e document pe baza căruia să se poată spune ceva definitiv referitor la scopurile şi acţiunea ei, cu atât mai mult cu cât acest document însuşi vorbeşte de secretele masonice a căror divulgare este socotită între infracţiunile cele mai grave. Ba într-un loc spune acest document: „În Loji se primesc cunoştinţele care nu se publică nicăieri şi pe care nu le putem învăţa decât în Lojă”. Dar chiar şi din puţinele expresii ale acestui document se poate trage o concluzie care arată suficient conflictul masoneriei cu doctrina Bisericii. E adevărat că în art. 3 al Constituţiei, Statutelor etc. se prevede că „nimeni nu poate fi primit în francmasonerie dacă nu crede în Dumnezeu şi în nemurirea sufletului”. Legămintele şi jurămintele masonilor faţă de Ordin sunt contractate pe Sf. Scriptură (p. 4). Dar în altă parte se spune: „Oricare ar fi religia sau cultul cuiva, el nu poate fi exclus din Ordin, dacă crede în Marele Arhitect al Universului şi practică învăţăturile sfinte ale moralei”.\nPână aici n-ar fi nimic grav. S-ar putea spune: sunt atâtea alte Societăţi în care nu se cere nici acest minim de credinţă religioasă. Numai cât celelalte Societăţi au altfel de obiective economice, culturale, câtă vreme Francmasoneria se socoteşte dacă nu un adversar al Bisericii, în orice caz un concurent al ei, cu o credinţă proprie a ei. Căci iată ce se spune în pasajul citat puţin mai la vale: „masonii, cele mai virtuoase elemente ale tuturor credinţelor… caută să demonstreze superioritatea credinţei pe care o profesează”. Aşadar un francmason evreu, fără a-şi însuşi, prin intrarea în Francmasonerie, credinţa creştină, e socotit şi de francmasonii creştini ca având o credinţă superioară aceleia pe care a revelat-o Însuşi Fiul lui Dumnezeu cel întrupat. În mândria francmasonilor de a se socoti deasupra creştinismului, se află implicată negarea Divinităţii creştinismului, cea mai gravă dintre erezii.\nAceeaşi concluzie se deduce şi din alte datorii impuse masonului. După ce se spune la p. 74 că „printre noi sunt Fraţi de toate religiile şi rasele”, la p. 75 se cere: „trebuie să preferi pe un Francmason oricărui alt om, când solicită, în condiţii egale, aceeaşi situaţie”. Purtarea aceasta trebuie s-o aibă un mason nu numai faţă de alt mason din ţară, ci şi faţă de cei din străinătate, căci art. 5 al Constituţiei, Statutelor etc., p. 4 spune: „Oricărui rit i-ar aparţine un mason, el este frate cu toţi masonii de pe glob”. Prin urmare masoneria formează o confraternitate mai presus de religie, de neam şi de familie. Un mason consideră mai apropiat sieşi pe un evreu mason decât pe un român creştin. Prin aceasta se rupe legătura bisericească dintre cei care formează, după Apostolul Pavel, Trupul tainic al Domnului. Se poate spune că masonul iese din Biserică, precum iese din comunitatea naţională. „Familia, prietenii – se spune mai departe la p. 75 – sau vecinii să nu afle chestiuni în legătură cu activitatea francmasonică, atât personală, cât şi cea colectivă”.\nPutem pune de pe acum întrebarea: ce rost mai are jurământul pe Sf. Scriptură când îl rosteşte şi un evreu care nu crede în ea, sau când se respinge originea divină a ei?\nDar poate că cel puţin nu se cuprinde în Marea Lojă Naţională decât România, aşa că acea confraternitate cu masonii din alte ţări rămâne o legătură destul de platonică. Chiar aşa de ar fi şi totuşi ar fi grav: se afirmă în principiul care pune mai presus de legăturile bisericeşti şi naţionale pe cele masonice. În realitate Masoneria Naţională Română cuprinde mulţi străini şi nu există nici o piedică pentru a cuprinde şi mai mulţi. E adevărat că Supremul Consiliu gr. 33 nu admite în sânul său ca membri activi decât o pătrime de membri neortodocşi.\nDar numărul membrilor ar fi al Supremului Consiliu care se limitează între 9-33. Destul este dacă o pătrime din ei pot fi neortodocşi. Dar Supremul Consiliu are şi membri emeriţi. Între aceştia numărul străinilor nu este limitat. Dar ceea ce-i mai important e că grosul Masoneriei Naţionale îl formează membrii din celelalte grade, de la 1-32, şi mai ales cei din primele 3 grade. Între aceştia numărul străinilor iarăşi nu e limitat. Faţă de toţi aceşti străini masonul român e obligat să le dea sprijin în toate împrejurările când se cere – în anumite cazuri cu riscul vieţii. Refuzul sprijinului cerut aduce una din cele mai mari pedepse.\nDar acum să luminăm şi mai bine atitudinea faţă de creştinism a Masoneriei Române, confruntând-o cu câteva citate din amintita Blaubuch a Masoneriei austriece, care este în legătură şi cu cea din Anglia şi cu cea română. Francmasonul vienez dr. Oscar Trebitsch spune în articolul Freimaurerei u. Radikalismus: „Caracteristica permanentă a Masoneriei este accentuarea necesar imanentă a caracterului autonom al eticei sale şi prin aceasta în mod necesar şi negarea oricărei posibilităţi a vreunei etici, heteronome, fie ea crescută metafizic pe terenul speculaţiei filosofice, fie pe cel al speculaţiei teologice” (p. 65).\nÎn această carte francmasonul Dr. Kurt Reichl scrie: „Francmasoneria este în fiinţa ei adânc pătrunsă de ideea că, pe terenul credinţei, nu poate fi dogmatizată o anumită convingere privitor la ceva imposibil de cunoscut. Ea stă pe punctul de vedere cel cu adevărat tolerat, că fiecare are să-şi facă socoteala cu infinitul după trebuinţele sale religioase. Felul credinţei, de semnul ce-l dă fiecare noţiunii sale despre Dumnezeu, nu e pentru Francmasonerie nimic, pentru ea totul este conducerea etică a vieţii care rezultă din concepţia despre lume a respectivului ins” (p. 31).\nÎntâlnim aşadar acelaşi indiferentism faţă de revelaţia creştină, pusă în rând cu oricare altă credinţă. Nici o grijă pentru unificarea sufletelor în aceeaşi credinţă creştină, ci insul e justificat în tendinţa de a avea o atitudine cu totul individuală în chestiunea religioasă. Nu susţine nici Biserica impunerea cu sila a credinţei creştine, dar propovăduieşte sus şi tare că această credinţă e revelată de Dumnezeu, deci singura adevărată în plenitudinea ei, şi dezaprobă fărămiţarea societăţii omeneşti în tot atâtea credinţe câţi indivizi sunt. Francmasoneria afirmă că n-are nici o dogmă. Dar are şi ea pe cea a individualismului, socoteşte ca valoare supremă judecata individuală. Cel puţin pentru ochii lumii, căci în realitate impune adepţilor ei destule convingeri şi secrete de al căror rost şi sens nu au să se întrebe masonii gradelor inferioare.\nAcelaşi lucru îl afirmă Dr. K. Reichl şi în alt loc al numitei cărţi, într-o controversă cu iezuitul Fr. Muckermann despre încrederea în umanitatea pură, pe care francmasoneria o are, pe când creştinismul nu: „Să recunoaştem clar şi fără echivocuri deosebirea fundamentală. D-v vă exprimaţi hotărât bănuiala în posibilitatea unei umanităţi care nu e în legătură cu un Dumnezeu personal, care nu e străbătută de credinţa în Dumnezeul personal al Bisericii. Francmasonul, aşa cum îl înţeleg eu (!!) nu e ateu, concepţia despre lume a Francmasoneriei are principiul unei fiinţe supreme, unei ultime temelii spirituale a existenţei. Dar cu deosebirea fericită (heilsarmee), antidogmatică faţă de dogma Bisericii infailibile şi singură mântuitoare, că ea lasă conţinutul, culoarea noţiunii de Dumnezeu subiectivismului fiecăruia. Ea socoteşte că există o credinţă, dar aceasta nu trebuie dogmatizată drept o cunoaştere care trebuie să fie singură adevărată, aşadar imposibilă. Nu e linia d-v., prea venerate, să admiteţi umanitatea laicistă a francmasonului care nu e hrănită de o credinţă precisă într-un Dumnezeu personal, ca întemeiată, adevărată şi variabilă. Vă îndoiţi de garanţiile interne ale acestei umanităţi. Socotiţi că numai ideea de umanitate a credinţei creştine posedă putere îndatoritoare” (p. 25-26). Iar în alt loc: „Sigur ideea masonă despre umanitate nu e determinată religios, în sensul că nu cere înrădăcinarea ei într-o religie anumită, respectiv în cea catolică” (p. 20).\nÎn spiritul acesta liber cugetător vorbesc masonii despre religie atunci când vor să-şi prezinte în trăsături simpatice organizaţia lor. Adevăratele lor sentimente sunt însă direct ostile la adresa religiei. Ele izbucnesc adesea în expresii nemascate, în felul acelora pe care le-am inserat în refrenul acesta la alt loc.\nDupă ce am arătat că şi masoneria zisă naţională face parte din organizaţia mondială a masoneriei, fiind angajată în urmărirea scopurilor comune ale masoneriei, şi după ce am arătat că masoneria întreagă e cel puţin liber cugetătoare pe teren religios, să mai revenim puţin asupra scopului masoneriei în care e încadrată masoneria naţională.\nAm mai spus că scopul masoneriei nu e cercetarea filosofică a adevărului şi nici filantropia. Acestea n-ar trebui ţinute într-un secret atât de sever. Scopul ei este unul politic. Şi este unul şi acelaşi pentru toată masoneria. De aceea se străduieşte să formeze un front cât mai strâns, cum am văzut din paginile anterioare. Că scopul ei este unul politic, nu de politică de partid, ci de concepţie, ceea ce-i şi mai grav, ne-o mărturiseşte masonul Dr. K. Reichl în opera amintită, p. 35, aprobând următoarele cuvinte ale unui membru al Marelui Orient Francez: „Dacă politica însemnează a te aprinde de suferinţa oamenilor pentru apărarea drepturilor omului, pentru realizarea unor cerinţe culturale de mare valoare din punct de vedere etic şi estetic, atunci, da, masoneria face politică, atunci masoneria este politică”. Mai precis ne arată orientarea politică a masoneriei mărturisirile aceluiaşi mason, că organizaţia din care face parte luptă pentru „libertatea personală şi democraţie”, care nu trebuie lăsată să fie sfărâmată de „dictatura barbară de dreapta sau de stânga” (p. 24). În acelaşi sens se exprimă pe larg masonul Dr. Oskar Trebitsch în amintita carte, dezvoltând că masoneria e contrară oricărui radicalism, oricărei conduceri autoritare şi pentru larga democraţie (p. 64). Pe linia aceasta masoneria e contra monarhiei deşi întâmpinarea Masoneriei Române spune altfel. Dr. Reichl mărturiseşte că Masoneria a văzut în instaurarea republicii în Spania îndeplinindu-se o aprinsă dorinţă a ei. „Nimeni n-a negat din latura Masoneriei că între întemeierea republicii şi masoneria spaniolă există strânse legături. Nici n-a rămas nimănui că fraţilor din Marele Orient li s-au împlinit prin noua organizare de stat o aprinsă dorinţă” (p. 17).\nAstfel nu e de mirare dacă Francmasoneria declară acum că stă în război din Spania, cu totul în ajutorul Frontului Popular. În ziarul ABC din Madrid, din 20.X.1936, foaie redactată ca toate foile de pe teritoriul Spaniei comuniste de sovietele muncitoreşti, găsim următoarea declaraţie din partea Masoneriei: „Situaţia actuală este aşa de extraordinară şi de tragică, încât suntem nevoiţi să rupem tăcerea noastră obişnuită. Masoneria spaniolă este deplin, total şi absolut de partea Frontului Popular, de partea guvernului legal şi împotriva fascismului”. În ziarul El Dia Grafico din 15.X din Barcelona se spune: „Mulţumită înţeleptei prevederi a masonilor o mare parte din comandă în Guardia civil şi Guardia de asalt (trupe poliţieneşti create în mod special de republică) era încă înainte de 18 august în mâna republicanilor de încredere. Masonii au fost aceia care au făcut ca cea mai mare parte din flota de război să se pună în serviciul Frontului Popular şi ofiţerii răsculaţi să fie închişi. Masonii au fost aviatori care s-au aşezat în fruntea flotei noastre aviatice. Comandanţii celor mai multe din secţiunile armatei noastre sunt masoni. Masonii sunt în majoritate aceia care, în presă, pe tribune, la microfon au susţinut focul în suflete. Masoni sunt şi aceia care pregătesc victoria în etape. Masoni în sfârşit, aceia care lucrează în străinătate ca neutralitatea să fie părăsită”.\nDin cele de mai sus se străvede destul de bine că nu sunt deosebiri reale şi serioase între masoneria mondială căreia îi aparţine Masoneria Naţională Română şi Masoneria afiliată Marelui Orient Francez. Astfel, având în vedere ceea ce am dezvoltat în toate capitolele acestui referat, putem formula următoarele:\n  Concluzii: Francmasoneria este o organizaţie mondială, secretă în care evreii au un însemnat rol, având un rit quasi-religios, luptând împotriva concepţiei religios-morale a creştinismului, împotriva principiului monarhic şi naţional, pentru a realiza o republică internaţională laică (tendinţa din urmă a se vedea în Blaubuch der Freimaurerei, Wien 1933, p. 82, în art. Paneuropa als Minoritatenfrage. Se recunoaşte că „Masoneria urmăreşte planul unei Europe unite”). Ea este un ferment de stricăciune morală, de dezordine socială. Biserica osândeşte francmasoneria ca doctrină, ca organizaţie şi ca metodă de lucru ocultă şi în special pentru următoarele motive:\nFrancmasoneria învaţă pe adepţii ei să renunţe la orice credinţă şi adevăr revelat de Dumnezeu, îndemnându-i să admită numai ceea ce descopere raţiunea lor. Ea propagă astfel necredinţa şi lupta împotriva creştinismului ale cărui învăţături sunt revelate de Dumnezeu. Vânând pe cât mai mulţi intelectuali să şi-i facă membri şi obişnuindu-i pe aceştia să renunţe la credinţa creştină, francmasoneria îi rupe de la Biserică, şi având în vedere influenţa însemnată ce o au intelectualii asupra poporului e de aşteptat ca necredinţa să se întindă asupra unor cercuri tot mai largi. În faţa propagandei anticreştine a acestei organizaţii, Biserica trebuie să răspundă cu o contra propagandă. Francmasoneria propagă o concepţie despre lume panteist-naturalistă, reprobând ideea unui Dumnezeu personal deosebit de lume şi ideea omului ca persoană, deosebită, destinat nemuririi. Din raţionalismul şi naturalismul său, francmasoneria deduce în mod consecvent o morală pur laică, un învăţământ laic reprobând orice principiu moral „heteronom” şi orice educaţie ce rezultă din credinţa religioasă şi din destinaţia omului la o viaţă spirituală eternă. Materialismul şi oportunismul cel mai cras în toate acţiunile omului, este concluzia necesară din premisele francmasoneriei. În lojile francmasoneriei se adună la un loc evreii şi creştinii şi francmasoneria susţine că numai cei ce se adună în lojile ei cunosc adevărul şi se înalţă deasupra celorlalţi oameni. Aceasta însemnează că creştinismul nu dă nici un avantaj în ce priveşte cunoaşterea adevărului şi dobândirea mântuirii membrilor săi. Biserica nu poate privi impasibil cum tocmai duşmanii de moarte ai lui Hristos să fie consideraţi într-o situaţie superioară creştinilor din punct de vedere al cunoaşterii adevărurilor celor mai înalte şi al mântuirii. Francmasoneria practică un cult asemănător celui al misterelor pre-creştine. Chiar dacă unii adepţi ai ei nu dau nici o însemnătate acestui cult, se vor găsi multe spirite mai naive asupra cărora acest cult să exercite o oarecare forţă quasi-religioasă. În orice caz prin acest cult francmasoneria vrea să se substituie oricărei alte religii, deci şi creştinismului. În afară de motivele acestea de ordin religios, Biserica mai are în considerare şi motive de ordin social, când întreprinde acţiunea sa contra francmasoneriei. Francmasoneria este un ferment de continuă şi subversivă subminare a ordinei sociale prin aceea că îşi face din funcţionarii statului, din ofiţeri, unelte subordonate altei autorităţi pământeşti decât aceleia care reprezintă ordinea stabilită vizibil. Îi face unelte în mâna unor factori neştiuţi încă nici de ei, având să lupte pentru idei şi scopuri politice ce nu le cunosc. E o luptă nesinceră, pe la spate, niciodată nu există o siguranţă în viaţa statului şi ordinea stabilită. E o luptă ce ia în sprijinul ei minciuna şi întunerecul. Împotriva jurământului creştinesc pe care acei funcţionari l-au prestat Statului, ei dau un jurământ păgânesc. Francmasoneria luptă împotriva legii naturale, voită de Dumnezeu, conform căreia omenirea e compusă din naţiuni. Biserica ortodoxă, care a cultivat totdeauna specificul spiritual al naţiunilor, şi le-a ajutat să-şi dobândească libertatea şi să-şi menţină fiinţa primejduită de asupritori, nu admite această luptă pentru exterminarea varietăţii spirituale din sânul omenirii.  Măsurile cele mai eficace ce are să le ia Biserica împo-triva acestui duşman al lui Dumnezeu, al ordinei social-morale şi al naţiunei, sunt următoarele: O acţiune persistentă publicistică şi orală de demasca-re a scopurilor şi a activităţii nefaste a acestei organizaţii. Îndemnarea intelectualilor români, care se dovedesc a face parte din loji, să le părăsească. În caz contrar Frăţia Ortodoxă Română, extinsă pe toată ţara, va fi îndemnată să izoleze pe cei ce preferă să rămână în loji. Biserica le va refuza la moarte slujba înmormântării, în caz că până atunci nu se căiesc. De asemenea le va refuza prezenţa ca membri în corporaţiile bisericeşti. Preoţimea va învăţa poporul ce scopuri urmăreşte acela care e francmason şi-l va sfătui să se ferească şi să nu dea votul candidaţilor ce aparţin lojilor. Sfântul Sinod acompaniat de toate Corporaţiunile bisericeşti şi Asociaţiile religioase se va strădui să convingă guvernul şi Corpurile Legiuitoare să aducă o lege pentru desfiinţarea acestei organizaţii oculte. În caz că guvernul nu o va face, Sfântul Sinod se va îngriji să fie adusă o astfel de lege din iniţiativă parlamentară.  Tem. Nr. 785/937. Î.P.S. Mitropolit Nicolae al Ardealului, dă citire referatului cu studiul asupra francmasoneriei, ce i s-a cerut de Sf. Sinod încă din anul 1934.\nSfântul Sinod însuşindu-şi concluziile din referat hotărăşte:  Biserica osândeşte Francmasoneria ca doctrină, ca organizaţie şi ca metodă de lucru ocultă şi în special pentru următoarele motive: Francmasoneria învaţă pe adepţii ei să renunţe la orice credinţă şi adevăr revelat de Dumnezeu, îndemnându-i să admită numai ceea ce descoperă cu raţiunea lor. Ea propagă astfel necredinţa şi lupta împotriva creştinismului ale cărui învăţături sunt revelate de Dumnezeu. Vânând pe cât mai mulţi intelectuali să şi-i facă membri şi obişnuindu-i pe aceştia să renunţe la credinţa creştină, Francmasoneria îi rupe de la Biserică, şi având în vedere influenţa însemnată ce o au intelectualii asupra poporului, e de aşteptat ca necredinţa să se întindă asupra unor cercuri tot mai largi. În faţa propagandei anticreştine a acestei organizaţii, Biserica trebuie să răspundă cu o contrapropagandă. Francmasoneria propagă o concepţie despre lume panteist-naturalistă, reprobând ideea unui Dumnezeu personal deosebit de lume şi ideea omului ca persoană, deosebită, destinat nemuririi. Din raţionalismul şi naturalismul său, Francma-soneria deduce în mod consecvent o morală pur laică, un învăţământ laic, reprobând orice principiu moral „heteronom” şi orice educaţie ce rezultă din credinţa religioasă şi din destinaţia omului la o viaţă spirituală eternă. Materialismul şi oportunismul cel mai cras în toate acţiunile omului, este concluzia necesară din premisele Francmasoneriei. În lojile francmasone se adună la un loc evreii şi creştinii şi Francmasoneria susţine că numai cei ce se adună în lojile ei cunosc adevărul şi se înalţă deasupra celorlalţi oameni. Aceasta însemnează că creştinismul nu dă nici un avantaj în ce priveşte cunoaşterea adevărului şi dobândirea mântuirii membrilor săi. Biserica nu poate privi impasibilă cum tocmai duşmanii de moarte ai lui Hristos să fie consideraţi într-o situaţie superioară creştinilor din punct de vedere al cunoaşterii adevărurilor celor mai înalte şi al mântuirii. Francmasoneria practică un cult asemănător celui al misterelor precreştine. Chiar dacă unii adepţi ai ei nu dau nici o însemnătate acestui cult, se vor găsi multe spirite mai naive asupra cărora acest cult să exercite o oarecare forţă quasi-religioasă. În orice caz prin acest cult Francmasoneria vrea să se substitue oricărei alte religii, deci şi creştinismului. În afară de motivele acestea de ordin religios biserica mai are în considerare şi motive de ordin social când întreprinde acţiunea sa contra Francmasoneriei. Francmasoneria este un ferment de continuă şi subversivă subminare a ordinei sociale prin aceea că îşi face din funcţionarii Statului, din ofiţeri, unelte subordonate altei autorităţi pământeşti decât aceleia care reprezintă ordinea stabilită vizibil. Îi face unelte în mâna unor factori neştiuţi încă nici de ei, având să lupte pentru idei şi scopuri politice ce nu le cunosc. E o luptă nesinceră, pe la spate; niciodată nu există o siguranţă în viaţa Statului şi în ordinea stabilită. E o luptă ce ia în sprijinul ei minciuna şi întunerecul. Împotriva jurământului creştinesc pe care acei funcţionari l-au prestat Statului, ei dau un jurământ păgânesc. Francmasoneria luptă împotriva legii naturale, voite de Dumnezeu, conform căreia omenirea e compusă din naţiuni. Biserica ortodoxă care a cultivat totdeauna specificul spiritual al naţiunilor şi le-a ajutat să-şi dobândească libertatea şi să-şi menţină fiinţa primejduită de asupritori, nu admite această luptă pentru exterminarea varietăţii spirituale din sânul omenirii.  Măsurile cele mai eficace ce are să le ia Biserica împotriva acestui duşman al lui Dumnezeu, al ordinei social-morale şi al naţiunei, sunt următoarele: O acţiune persistentă publicistică şi orală de demasca-re a scopurilor şi activităţii nefaste a acestei organizaţii. Îndemnarea intelectualilor români, care se dovedesc a face parte din loji, să le părăsească. În caz contrar, „Frăţia Ortodoxă Română” extinsă pe toată ţara va fi îndemnată să izoleze pe cei ce preferă să rămână în loji. Biserica le va refuza la moarte slujba înmormântării, în caz că până atunci nu se căiesc. De asemenea, le va refuza prezenţa ca membri în corporaţiile bisericeşti. Preoţimea va învăţa poporul ce scopuri urmăreşte acela care e francmason şi-l va sfătui să se ferească şi să nu dea votul candidaţilor ce aparţin lojilor. Sf. Sinod acompaniat de toate corporaţiunile biseri-ceşti şi asociaţiile religioase se va strădui să convingă Guvernul şi Corpurile legiuitoare să aducă o lege pentru desfiinţarea acestei organizaţii oculte. În caz că Guvernul nu o va face, Sfântul Sinod se va îngriji să fie adusă o astfel de lege din iniţiativa parlamentară.    Întreg referatul împreună cu concluziile se va tipări în broşură prin Consiliul Central Bisericesc şi se va întrebuinţa ca mijloc de propagandă împotriva francmasoneriei.   Î.P.S. Patriarh prezintă declaraţia făcută în faţa Sa, a delegaţilor lojei francmasone naţionale în frunte cu dl. Pangal, prin care aduc la cunoştinţă că aceste loji se autodizolvă, spre a nu fi confundate cu Loja Marelui Orient şi spre a nu se crede că este împotriva culturii sentimentelor monarhice, naţionale şi creştine. El – dl. Pangal – în numele delegaţilor declară că toţi membrii lojelor francmasone naţionale sunt buni fii ai bisericii ortodoxe.\nSf. Sinod ia act cu satisfacţie de declaraţia d-lui Pangal şi a celorlalţi conducători ai masoneriei naţionale române, cetită în ziua de 25 Februarie a.c., în faţa Î.P.S. Patriarh Miron, prin care anunţă că această organizaţie se autodizolvă. Este prin urmare de sine înţeles că hotărârea Sf. Sinod privitoare la masonerie nu se poate referi la lojile care s-au dizolvat şi prin urmare nu mai există.\nLa orele 13 Î.P.S. Patriarh, ridică şedinţa, prorogând Sf. Sinod pentru data de 29 Martie a.c., orele 10 dimineaţa.\nPreşedinte, (ss) Miron\nSecretar, (ss) † Galaction Craioveanu\nCronică internă B.O.R., 55 (1937) nr. 3-4, Martie-Aprilie.\n","date":"08-02-2008","img":"https://axaneamului.ro/posts/magazine/axa-i/2/studiu-asupra-francmasoneriei/images/0.jpg","permalink":"https://axaneamului.ro/posts/magazine/axa-i/2/studiu-asupra-francmasoneriei/","series":["AXA ANUL I"],"tags":["creștinism","evrei","francmasonerie","iudeo-francmasonerie","lojă","masonerie","societate secretă"],"title":"Studiu asupra francmasoneriei"},{"author":"Teodor Crăciunescu","categories":["Învăţături ale Sfinţilor Părinţi","Iconografie","Cetatea Creștină"],"content":"Icoana, cuvânt de origine grecească (eikon) înseamnă chip sau asemănare. Ea este caracteristică Bisericii Creştine, în special Bisericii Ortodoxe, ca obiect de cult. Faptul că noi, creştinii, avem icoane este o excepţie în spiritualitatea orientală. Numai Biserica Ortodoxă păstrează cultul icoanelor existent de la început în Biserica creştină.\nReligia creştină, iconică, aduce desăvârşirea, împlinirea religiei aniconice a evreilor aflată în contrast cu cea a elinilor, o religie a imaginii. Arta profană a grecilor urmărea frumuseţea şi perfecţiunea exterioară şi consta în exprimarea unei viziuni individuale a omului. Însă arta sacră, a icoanei, este expresia unei teologii înalte pe care o slujeşte, o exprimă, o explică. Ea exprimă o doctrină supra-umană, revelată, supra-individuală, originală în adevăratul sens al cuvântului.\nNoi, creştinii, înţelegem prin icoană o “imagine sacră în două dimensiuni, care reprezintă pe Iisus Hristos, pe Maica lui Dumnezeu sau un sfânt, cu putinţă de zugrăvit datorită trupului pe care l-a avut, Cărora Li se aduce închinare sau cinstire, după principiul: cinstea dată icoanei trece la cel zugrăvit în icoană”. În icoană nu reprezentăm esenţa divinităţii, ci icoana, prin excelenţă, îl reprezintă pe Hristos. Iar temeiul pictării icoanelor îl constituie întruparea lui Hristos, a Fiului lui Dumnezeu. Icoanele au în centru întruparea lui Hristos. Reprezentăm în icoane pe Maica Domnului pentru că din ea S-a întrupat Hristos. Reprezentăm în icoane pe sfinţi pentru că ei s-au modelat după Hristos, L-au urmat pe Hristos. Iar scopul icoanei nu e de a picta ci de a transforma şi de a te transforma; pentru că obligaţia fiecărui creştin este de a se îndumnezei, de a deveni participant la lumina necreată - la slava lui Dumnezeu.\nIcoana-chipul nu este identică cu prototipul, ea este o asemănare şi nu un portret, pentru că închinarea nu se opreşte la ea (la icoană) ci este trimisă de aceasta la prototip. Ea nu este realitatea ultimă, ci este o “fereastră spre absolut”, ea reprezintă materia transfigurată prin har.\nMateria transfigurată a icoanei reprezintă materia transfigurată de Hristos cel întrupat la Schimbarea la Faţă pe muntele Tabor. De aceea nu ne închinăm materiei, ci celui ce este înfăţişat în icoană, după cum spune Sfântul Vasile cel Mare: “Cinstea adusă icoanei se îndreaptă spre originalul ei”.\nIcoana este o prezenţă, ea are o încărcătură de sacralitate. Poporul evreu era oprit a se închina în altă parte, la vreo altă reprezentare decât “cortul mărturiei”, care era adevărata reprezentare şi purta în el “icoana şi chipul celor cereşti” (Ioan Damaschin, Dogmatica, p. 176). Dar ei nu erau pregătiţi să vadă cele dinăuntru datorită slăbiciunii firii şi pericolului de a cădea în idolatrie. Pe acele reprezentări le vedea doar Moise, iar mai tîrziu arhiereul, care se apropiau de slava lui Dumnezeu.\n“Scopul icoanei nu e de a picta, ci de a transforma şi de a te transforma.”\n“Temeiul pictării icoanelor îl constituie întruparea lui Hristos.”\nIcoana (asemănarea, chipul) se afla în cort, dar nu putea fi arătată oamenilor decât după ce aceştia vor fi fost întăriţi prin venirea Autorului icoanei, singurul Care-i putea călăuzi la înţelegerea ei, venirea lui Hristos prin întrupare. În cort se aflau icoanele-asemănările, aşa cum le văzuse Moise: “Vezi, vei face pe toate după chipul care ţi-a fost arătat în munte” (Ieş. 25, 40). Sfântul Ioan Damaschin arată că acestea erau lucrul mâinilor omeneşti: “Heruvimii, apoi, care umbreau ilastiriul, nu erau lucrurile mâinilor omeneşti ?” (Ioan Damaschin, Dogmatica, p. 176). Chivotul (ilastiriul) cu tot ce se afla în el era lucrul mâinilor omeneşti dar a fost poruncit şi asigura comunicarea între oameni şi Dumnezeu. El era o icoană adevărată; era icoana celor văzute în munte, dar era şi icoana celor viitoare, căci în el se aflau lucruri care constituiau icoana celor viitoare: năstrapa cea de aur cu mană, toiagul lui Aaron (care prefigurează pe Maica Domnului), apoi tablele Legii (umbra Noului Legământ a Legii celei Noi). Chivotul era “tronul slavei”, “scaunul heruvimilor” pe care “stătea” Dumnezeu. Deasupra lui (a capacului) sălăşluia Dumnezeu şi de acolo grăia cu Moise. Prezenţa chivotului, icoana celor viitoare, oriunde s-ar fi aflat acesta, indica prezenţa lui Dumnezeu. Acest lucru era cunoscut şi mărturisit nu numai de evrei, dar şi de celelalte neamuri păgâne: “Atunci s-au înspăimântat filistenii, căci ziceau «Dumnezeul lor a venit la ei în tabără»” (I Regi IV, 7). Dar pentru că Dumnezeu încă nu se făcuse văzut, nu se arătase în trup, de aceea nu se foloseau icoanele. Dumnezeu Se descoperea poporului prin cuvinte şi prin sunete. El rămânea invizibil şi nu se putea asemăna cu nimic din ceea ce se vedea. De aceea în Vechiul Testament nu erau decât prefigurări simbolice ale celor viitoare. Sfântul Ioan Damaschin spune că “Legea nu era o imagine ci era asemeni unui zid ce ascundea imaginea”, iar Sfântul Apostol Pavel spune că “Legea avea umbra bunurilor viitoare iar nu însuşi chipul lucrurilor” (Evrei 10,1). În aceste condiţii era imposibil a reprezenta chipul lui Dumnezeu, căci “cine poate să facă chipul Dumnezeului nevăzut, necorporal, necircumscris şi fără de formă ? Este culmea nebuniei şi a lipsei de credinţă să înfăţişezi Dumnezeirea”. (Sf. Ioan Damaschin, Dogmatica, pag. 177)\n“Dar când Dumnezeu s-a făcut om în chip substanţial şi real, s-a înfăţişat în icoană chipul Lui.”\nInterdicţia reprezentării chipului lui Dumnezeu avea să dispară însă odată cu venirea Lui în lume, făcându-Se văzut. “Dar când Dumnezeu, din pricina milostivirii milei Lui, s-a făcut om cu adevărat pentru mântuirea noastră şi S-a făcut om, nu cum S-a arătat lui Avraam în chip de om şi nici cum s-a arătat profeţilor, ci S-a făcut om în chip substanţial şi real (…). (…) s-a înfăţişat în icoană chipul Lui spre a ne aduce aminte de El şi spre a căpăta învăţătură noi, care n-am fost de faţă atunci.” (Sf.Ioan Damaschin, Dogmatica, p. 177). Iată deci temeiul fundamental pentru care noi, creştinii, îl reprezentăm pe Dumnezeu Fiul în icoane.\n“Dacă-L reprezentăm pe Mântuitor în icoană, nu-L reprezentăm pe Dum-nezeu cel nevăzut, ci Chi-pul Său, care ni S-a ară-tat prin întrupare.”\nÎn Noul Testament ni se revelează realitatea: omul este creat după chipul lui Dumnezeu, iar Dumnezeu coboară şi “ia chip de rob” pentru ca omul să ajungă să-l cunoască în mod deplin. Omul ca fiinţă psiho-fizică stă în relaţie cu Dumnezeu prin toată fiinţa lui, atât prin suflet cât şi prin trup. Cunoaşterea numai prin cuvinte este parţială, nedeplină şi acest lucru se vede foarte clar acum când imaginea stăpâneşte totul. Chiar cei care ne acuză pentru întrebuinţarea icoanelor (a imaginilor sacre) se folosesc foarte mult de imagini. Imaginea este indispensabilă unei înţelegeri depline a oricărui lucru, oricât de însemnat sau neînsemnat ar fi acesta. Iar dacă-L reprezentăm pe Mântuitor în icoană, nu-l reprezentăm pe Dumnezeu Cel nevăzut sau esenţa Sa spirituală ci Chipul Său care ni s-a arătat prin întrupare. Căci aşa cum printr-un tablou care înfăţişează un om nu se poate reda sufletul său cel nevăzut ci numai trupul ce cade sub incidenţa simţului vizual, tot aşa prin icoană nu reprezentăm pe Cel nevăzut ci pe Cel care ni S-a arătat în chip real. Toate vietăţile sunt vii, dar viaţa din ele nu poate fi reprezentată. Ea nici nu este cunoscută în esenţa ei, pentru că ea îşi are originea în Cel nevăzut, Cel viu, Care este izvorul vieţii. Toate cele vii trăiesc în El şi prin El “căci în El trăim şi ne mişcăm şi suntem” (Faptele Apostolilor VII, 28). El singur este viu prin Sine Însuşi: “Tu eşti Hristosul, Fiul lui Dumnezeu celui viu”(Matei XVI,16); şi Stăpânul vieţii care izvorăşte viaţă: “Întru El era viaţă…” (Ioan I,4). Dar când Fiul lui Dumnezeu “Celui viu”, întru Care “era viaţă”, “S-a făcut trup” (carne-sarx) (Ioan I, 14) atunci chipul Său a devenit accesibil ochilor trupeşti, a fost văzut de oameni, pipăit de Toma şi observat de ucenici (după Înviere, la marea Tiberiadei).\nNecesitatea icoanei, a imaginii decurge din nevoia omului de a avea în faţa ochilor ceva concret: “Dacă nu voi vedea în mâinile Lui semnul cuielor, şi dacă nu voi pune mâna mea în coasta Lui, nu voi crede” (Ioan XX, 25). O dată cu întruparea, materia este transfigurată, transformată, capabilă să exprime manifestările, descoperirea dumnezeiască. Hristos în trup fiind ªi-a arătat ucenicilor slava Sa pe muntele Taborului. De aceea, nu întâmplător, la intrarea unui novice în rândul iconarilor (zugravilor) preotul îi citeşte Troparul Schimbării la faţă: “Schimbatu-te-ai la faţă în munte Hristoase Dumnezeule, arătând ucenicilor Tăi slava Ta pe cât li se putea…”.\n“Noi nu înfăţişăm nici na-tura divină, nici natura u-mană a lui Hristos, ci re-prezentăm în icoană Per-soana Sa, în care cele două naturi sunt unite în mod neamestecat şi nedespăţit.”\nPrin trupul Său material, Hristos Fiul lui Dumnezeu se face cunoscut Apostolilor dar Îl face cunoscut lor chiar pe Tatăl: “Doamne arată-ne nouă pe Tatăl şi ne este de ajuns. Iisus i-a zis: De atâta vreme sunt cu voi şi nu M-ai cunoscut Filipe? Cel ce m-a văzut pe Mine a văzut pe Tatăl” (Ioan XIV, 8-9).\nIcoana este necesară datorită insuficienţelor sau slăbiciunii firii omeneşti. Omul fiind circumscris, limitat în timp şi spaţiu nu poate avea o cunoştinţă directă a celor nevăzute, nici a celor trecute sau viitoare şi nici a celor îndepărtate în timp. Astfel, icoana serveşte la ghidarea cunoştinţei şi arătarea celor ascunse. “S-a înfăţişat în icoană chipul Lui spre a căpăta învăţătură noi, care n-am fost atunci de faţă, pentru ca fără să fi văzut, dar auzind şi crezând, să avem parte de fericirea Domnului” (Sfântul Ioan Damaschin, Dogmatica, p.177).Icoana pune în evidenţă originalul - un lucru pe care nu-l avem în faţă. Ea nu este identică cu originalul, nu se aseamănă întru totul cu acesta, ci se observă deosebiri între ele.\nIcoana omului nu e identică cu omul pentru că nu-i poate reda sufletul nevăzut. Tot astfel, Fiul lui Dumnezeu Care este icoana Tatălui se deosebeşte de Tatăl pentru că Unul este născut, iar Celălalt nenăscut.\nPotrivit Sfinţilor Părinţi reprezentarea în icoană a Fiului lui Dumnezeu întrupat se bazează pe posibilitatea înfăţişării firii umane a Maicii Sale. “Întrucât Hristos S-a născut din Tatăl Cel nevăzut El nu poate avea chip. Într-adevăr, ce chip ar putea corespunde Dumnezeirii a Cărei reprezentare este absolut interzisă de Sfânta Scriptură ? Dar, din momentul în care Hristos S-a născut dintr-o maică ce poate fi văzută, El are, fireşte, un chip care corespunde celui al Maicii Sale. Iar dacă arta nu L-ar putea înfăţişa, ar însemna că El nu s-a născut decât din Tatăl şi că nu S-a întrupat. Dar aşa ceva ar fi împotriva întregii iconomii dumnezeieşti a mântuirii noastre”.\nSfântul Teofan, Mitropolitul Niceei exprimă concis şi exact în condacul din Duminica Ortodoxiei întrega iconomie a mântuirii şi doctrina despre conţinutul imaginii: “Cuvântul cel nedescris al Tatălui a devenit descriptibil întrupându-Se din tine, Maică a lui Dumnezeu; şi refăcând chipul în vrednicia dintâi unitu-l-a cu dumnezeiasca frumuseţe. ªi mărturisind mântuirea în-chipuim aceasta prin lucrare şi prin cuvânt”.\nDar adversarii icoanelor nu pot pricepe imaginea aceasta a Dumnezeu-Omului şi se întreabă cum pot fi reprezentate cele două naturi ale lui Hristos. Noi însă nu căutăm a înfăţişa ca atare nici natura divină, nici natura umană a lui Hristos, ci reprezentăm în icoană Persoana Sa, a Dumnezeu-Omului în care cele două naturi sunt unite în mod neamestecat şi nedespărţit. Sfânta Tradiţie, prin Sinodul al VII-lea ecumenic ne spune: “Cuvântul nu a părăsit chipul omenesc, ci acesta s-a luminat”, ceea ce arată că materia este tranfigurată. Prin întrupare, Fiul lui Dumnezeu S-a micşorat (coborât) cu puţin faţă de îngeri, dar când S-a ridicat l-a luat pe om împreună cu El şi l-a ridicat mai presus decât îngerii. Nu a restaurat doar omul în puritatea lui originară ci a şi împlinit cele ce Adam nu le putuse împlini.\nScopul icoanei este de a ne orienta spre transfigurarea sentimentelor, nu de a provoca sau exalta în noi un sentiment natural; ea nu este mişcătoare sau sentimentală.\n“Arta sacră ortodoxă este expresia vizuală a dogmei transfigurării. Transfigurarea omului este aici înţeleasă şi transmisă ca o realitate obiectivă bine definită, în acord cu învăţătura ortodoxă; ceea ce ni se arată nu este o interpretare individuală, nici o concepţie abstractă, mai mult sau mai puţin deteriorată, ci un adevăr propovăduit de Biserică” (Leonid Uspenski, Teologia icoanei, p.126). Iar adevărul în creştinism este o Persoană, el se trăieşte. Icoana nu poate fi socotită ca fiind frumoasă sau urâtă. Ea nu expune chipurile naturale, în culori realiste, pentru că în felul acesta nu ar putea acoperi sensul icoanei ortodoxe. Ea reprezintă mult mai mult decât redarea unei frumuseţi fizice. Frumuseţea ei este puritatea spirituală, frumuseţea interioară care nu poate fi redată în culori naturale. Atunci când Hristos S-a schimbat la faţă pe muntele Tabor, faţa îi strălucea “mai puternic decât soarele”. Apostolul spune aceasta pentru că strălucirea slavei nu poate fi asemănată cu o strălucire firească. Lumina soarelui este doar o imagine care deşi este cea mai puternică lumină naturală nu poate fi comparată cu strălucirea slavei dumnezeieşti. Iar dacă lumina soarelui nu poate fi reprezentată prin culori naturale, cu atât mai puţin lumina ce străluceşte “mai tare decât soarele”.\nSfinţii Părinţi dau mărturie despre o lumină lăuntrică ce iluminează chipurile sfinţilor în anumite momente aşa cum strălucea faţa lui Moise când cobora de pe muntele Sinai (Ieşire XXXIV, 30).\nÎn icoană, această lumină este reprezentată prin aureola ce le înconjoară capul. Iată ce spunea Motovilov despre transfigurarea Sfântului Serafim de Sarov: “Închipuiţi-vă că vedeţi chipul unui om care vă vorbeşte în mijlocul unui soare ale cărui raze strălucesc intens, la ora amiezei”. Dacă această lumină este imposibil de descris în cuvinte omeneşti, ci doar asemănată soarelui, în icoană ea nu se poate reprezenta decât asemenea discului solar care învăluie chipul sfântului şi nu printr-o cunună sau un disc care se poate afla deasupra creştetului capului. “Aureola nu este o alegorie, ci expresia simbolică a unei realităţi autentice şi concrete” (L.Uspenski, Teologia icoanei, p.121).\nDeteriorarea imaginii şi a înţelegerii icoanei s-a produs şi se produce încă în perioada contemporană datorită alterării unei conştiinţe clare a Bisericii. Aceasta se produce în anumite cercuri ortodoxe cu bune intenţii, dar cu idei progresiste, care sfidează canoanele. În concepţia acestora, icoanele ortodoxe autentice aparţin unei epoci de mult apuse, pe care o reflectă, iar alături de acestea se pot ivi şi altele, menite să reflecte epoci de mai mare progres. Dar aceste epoci înnoitoare nu cunosc decât progres material sau tehnologic. Înălţimea şi autoritatea vieţii spirituale trebuie căutate în perioada în care teologia ortodoxă şi spiritualitatea ei au atins treapta cea mai înaltă a strălucirii.\nIcoana nu poate fi “învechită” - adică piesă de muzeu ce aparţine veacurilor trecute - ci este veşnic actuală, veşnic aceeaşi, pentru că neschimbătoare este teologia ei, religia creştină ortodoxă, Biserica şi Hristos-Dumnezeu, capul ei. Pentru că, după cuvintele psalmistului, “la Dumnezeu nu este schimbare, nici umbră de mutare”.\n“Icoana este veşnic actuală, veşnic aceeaşi, pentru că neschimbătoare este teologia ei.”\nPe lângă aceste idei înnoitoare menite a schimba ceea ce nu trebuie să exprime schimbare, ci statornicie în adevăr, au apărut bune intenţii izvorâte dintr-un pietism care ignoră conştiinţa Bisericii, a canoanelor şi a Sfintei Tradiţii. Suntem martori ai unei invazii de “icoane” viu colorate, cu trăsături “drăgălaşe”, cu mari influenţe apusene şi cu elemente răsăritene, adevăraţi hibrizi meniţi să spargă canoanele. Acestea sunt apreciate de unii creştini ortodocşi chiar în detrimentul icoanelor canonice. Şi acelaşi lucru se întâmplă sub ochii noştri cu un alt mijloc de propovăduire a adevărului: muzica bisericească. Această muzică tradiţională, de o frumuseţe inegalabilă, a fost aproape uitată, iar în locul ei, prin intermediul unor grupuri pietiste, este promovată o invazie de cântece “pioase” demne de toată compasiunea. ªi să nu uităm că acestea sunt susţinute în defavoarea muzicii bisericeşti tradiţionale. Greşeala sau, mai bine zis, vina constă în ignoranţă şi în neascultare faţă de Biserică, de ierarhia bisericească, de Dumnezeu.\nAr fi bine ca aceşti creştini să ia aminte la cuvintele lui Dumnezeu către Saul, rostite prin judecătorul Samuel: “Ascultarea este mai bună decât jertfa şi supunerea mai bună decât grăsimea berbecilor. Căci nesupunerea este un păcat la fel cu vrăjitoria şi împotrivirea este la fel cu închinarea la idoli” (1 Regi XV, 22-23).\nIar Sfânta Tradiţie prin glasul autorizat al Sfinţilor Părinţi ne spune, referitor la cinstirea icoanelor: “Să nu depăşim hotarele veşnice pe care le-au pus părinţii noştri”.\nAmin.\n","date":"08-02-2008","img":"https://axaneamului.ro/posts/magazine/axa-i/2/despre-icoana/images/0.jpg","permalink":"https://axaneamului.ro/posts/magazine/axa-i/2/despre-icoana/","series":["AXA ANUL I"],"tags":["Învăţături ale Sfinţilor Părinţi","Iconografie","Cetatea Creștină"],"title":"Despre Icoană"},{"author":"Florin Stuparu","categories":["Oglinda vremii","celulă","Părintele Daniil","Tanacu"],"content":"Părintele Daniil de la Tanacu, deţinut de drept comun al statului ateu român\nÎn urmă cu trei ani, scriam articolul de mai jos, care nu e politic, precum s-ar părea, ci teologic: „Criminalul cu barbă roşie”1 şi „integrarea europeană a ortodoxiei”2\nCu puţin timp în urmă, noi, românii, am semnat, prin reprezentanţii noştri aleşi, o înţelegere de „integrare” sau de „aderare” în „comunitatea Europeană”. Aceasta s-a întîmplat după cincisprezece ani de propagandă în care ni s-a repetat că nu avem altă cale, că acesta e ultimul prilej de a ne împlini „destinul” ca naţie. Nimeni nu şi-a pus întrebarea dacă „integrarea” aceasta e un lucru cu adevărat bun, dacă nu e o amăgire. Dar întîi şi întîi nimeni nu s-a întrebat ce înseamnă vorbele acestea înseşi: „integrare”, „Europa”. Dicţionarul de sinonime zice că primul cuvînt însemnează „includere”, „încorporare”, „înglobare”. Mai pe româneşte, eu l-aş tălmăci prin „înghiţire”. În ce priveşte vorba „Europa”, nesfîrşitele discuţii despre ce ar putea să însemne această vorbă nu au ajuns la nici un capăt. Şi este firesc să fie aşa. În lipsa unui scop aflat dincolo de ea, istoria nu are nici un înţeles. Iar scopul a ceea ce numim „istorie” este mîntuirea firii omeneşti, adică ieşirea sa de sub stăpînirea diavolului (dezbinătorul) celui mare, numit şi „Satana” („Potrivnicul”), împăcarea omului cu Dumnezeu cel în Treime slăvit şi redobîndirea nemuririi şi a fericirii de dinainte de căderea Evei şi a lui Adam. Necredincioşii, urîtorii de Hristos, nu vor să audă de aceasta, şi spun că scopul istoriei este autodesăvîrşirea omului, adică întocmai ceea ce i-a spus şi Satana Evei, atunci cînd a ispitit-o: „Ori în ce zi veţi mînca dintr-însul [din pomul cunoştinţei binelui şi răului, n. m], se vor deschide ochii voştri şi veţi fi ca nişte dumnezei” (Facerea 3:5).\nŢinînd seama deci de cele zise, înţelegem că „Europa” este acea parte a continentului cu acelaşi nume ce nu ţine de Adevărul ortodox, Adevăr care nu e ceva, ci e Cineva, anume Însuşi Mîntuitorul Hristos. „Europa” este acea împărăţie întemeiată de Carol cel Mare pe mincinosul eres „creştin” care avea să se numească mai tîrziu „romano-catolicism” şi din care aveau să răsară eresurile protestante3. Altfel spus, „Europa” este însăşi împărăţia Antihristului, adică a „Hristosului” celui mincinos, împărăţie care nu doar că se alcătuieşte sub ochii noştri, dar şi împreună cu noi, aşa zişii ortodocşi.\nSpun că sîntem ortodocşi doar cu numele fiindcă nu cunoaştem faptele cele mai însemnate ale istoriei acestui pămînt: întruparea Dumnezeu-Cuvîntului, propovăduirea, pătimirile, învierea şi înălţarea Sa la cer cu trupul cel omenesc. Dar nu numai atît, căci lucrarea pămîntească a Mîntuitorului Hristos nu s-a sfîrşit odată cu acestea. Ce mai are de făcut? Învierea trupurilor tuturor oamenilor şi rezidirea întregii lumi, căci, prin păcatul omului, întreaga făptură, de la firul de iarbă şi pînă la stele, a căzut şi ea în stricăciune şi în moarte. Atunci se va face Judecata cea Înfricoşată, atunci “cerurile vor pieri cu vuiet mare, stihiile, arzînd, se vor desface, şi pămîntul şi lucrurile de pe el se vor mistui” Şi iarăşi: „Cerurile, luînd foc, se vor nimici, iar stihiile, aprinse, se vor topi!” (2 Petru 3). Tot atunci, Mîntuitorul, venind cu slavă şi cu putere pe norii cerului, îl va nimici pe vrăjmaşul Satana, prăvălindu-l în iezerul cel de foc. Dar cînd va fi acest „atunci”? În clipa în care omul va fi săvîrşit tot răul (faptele necredinţei) şi tot binele (faptele credinţei) de care e în stare. Iar măsura răului va fi atinsă de acel mare Antihrist4, om născut din femeie, căruia Satana îi va da întreaga sa putere, cu care va face minuni mincinoase cum nu au mai fost nicicînd. Trebuie înţeles bine că Antihrist nu va fi un diavol sau Satana însuşi, ci “omul nelegiuirii, fiul pierzării, potrivnicul, care se înalţă mai presus de tot ce se numeşte Dumnezeu, sau se cinsteşte cu închinare, aşa încît să se aşeze el în Biserica lui Dumnezeu, dîndu-se pe sine drept Dumnezeu” (2 Tesaloniceni 2:3, 4). Aşadar, Antihrist va fi om “prin lucrarea lui Satan, însoţită de tot felul de puteri şi de semne şi de mununi mincinoase” (2 Tesaloniceni 2:9). Şi va căuta să arate prin toate aceste lucrări că este Dumnezeu.\nAntihristul va domni peste întreaga lume, fiind ales în chip democratic de cetăţenii Statului Mondial, preînchipuit prin UE. Căci „Europa” este modelul întregii lumii: „Statele Unite ale Americii” nu sînt decît un experiment francmasonic al acestor „State Unite ale Europei”. Japonia, Hong-Kong-ul, Taiwan-ul, Australia, toate sînt „Europa”, avînd ea însăşi ca model Babilonul de dinaintea despărţirii neamurilor, împărăţia oamenilor care au încercat să ajungă zei prin propriile puteri. Aceasta e UE: statele Europei unite împotriva lui Hristos, ultima încercare a celui rău de a pierde neamul omenesc.\nS-ar zice că nimic nu poate sta în calea acestui rău care ţine încătuşată întreaga omenire. Dar nu este aşa. Să nu uităm că, odată cu înălţarea Mîntuitorului şi cu coborîrea Sfîntului Duh, oamenii nu mai sînt neputincioşi în faţa Satanei, pentru că în Biserică ei au puterea lui Dumnezeu, care lucrează prin preoţi. Acesta este ceea ce se cheamă „har”, adică „dar”, căci Dumnezeu dăruieşte preotului aceste puteri. Iar darul lui Dumnezeu se arată în ceea ce se cheamă „Sfintele Taine” pe care le săvîrşesc preoţii. Cîtă vreme puterea lui Dumnezeu lucrează prin Sfintele Taine, urîtorul de oameni Satana nu-şi poate împlini planurile. Ţinînd seama de aceasta, înţelegem bine că România nu poate „intra” în „Europa” împreună cu Biserica, atîta vreme cît Biserica mai este ceea ce trebuie să fie, adică săvîrşitoare a Sfintelor Taine ale lui Hristos. Aşa ne lămurim propaganda care se face prin presă, televiziune şi radio (dar nu numai) împotriva „misticismului”5 Bisericii Ortodoxe, ce rămîne prinsă în aceste „practici învechite” (Sfintele Taine), în loc „să se implice în adevăratele probleme sociale, ajutînd la rezolvarea lor prin mijloace concrete”.\nPînă acum, pe faţă, singura luptă s-a dus la noi împotriva Tainei Sfîntului Maslu, pornind de la ceea ce s-a întîmplat în urmă cu cîteva săptămîni la Mănăstirea Sfînta Treime din satul Tanacu-Vaslui6. Cazul acesta este – repet – doar un prilej pentru ca puterea antihristică, prin a ei trîmbiţă, presa („a patra putere în Stat”, nu?) să batjocorească Sfînta Taină a Maslului, pe care o numeşte „exorcism”. Aşadar, la Tanacu s-au săvîrşit „ritualuri”, „ritual sectant” (Ziua, 20 iunie), „exorcizări” (Ziua, 18 iunie)7, „exorcizări şi alte horror-i” (Ziua, 22 iunie) [şi s-a rulat un] „film de groază cu preot, măicuţe şi exorcizări” (Ziua, 18 iunie). Mai mult, „[…] slujbele speciale pentru «alungarea diavolului» se practică însă în întreaga ţară. Exorcizarea este „o practică mult mai răspîndită decît s-ar fi crezut. În ultimele zile, s-au înmulţit mărturiile cu privire la exorcizări, devenite o adevărată industrie în multe mănăstiri româneşti” (Diavoliada şi apostolii ei, în Ziua, 28 iunie). „Din păcate, BOR a tolerat aceste practici cu iz medieval. Nu ştiu dacă a încurajat fanatismul, dar nici nu l-a condamnat. Fiindcă asistăm astăzi la o primejdioasă exacerbare a fanatismului religios” (Ziua, 21 iunie). Şi – puţină luare aminte! – „mai mare responsabilitate revine B. O. R.” (Ziua, 21 iunie). „Slujitorii Domnului nu ar trebui să încurajeze aceste practici demne de Mama Omida (Diavoliada şi apostolii ei, în Ziua, 28 iunie). Apoi, aşa-zisul „exorcism” este o „practică medievală”, deci „barbară”: „Barbarie la Sfînta Treime. După cum se ştie, M. Sfînta Treime, scena unei crime care aminteşte de Evul Mediu” (Ziua, 20 iunie); „barbarie”, „Evul Mediu” (Ziua, 18 iunie), „mitul Evului Mediu” (Ziua, 23 iunie). Părintele Daniel e [un] „criminal venit parcă din Evul Mediu” (Ziua, 20 iunie), „preotul barbar” (Ziua, 18 iunie), [El], „criminalul cu barbă roşie a şocat o ţară întreagă prin barbaria pe care a comis-o” (Ziua, 21 iunie).\nVedeţi înşelătoria? Ortodoxia nu are nimic de-a face cu toate acestea. „Exorcismul” este într-adevăr un „ritual”, dar al romano-catolicilor căzuţi din harul lui Dumnezeu. „Exorcismul” este acea înşelare diavolească, vrăjitorie curată, prin care „preoţii” papistaşi, folosindu-se de o putere pe care o cred a lor, „alungă demonii” din om, fireşte în chip mincinos8. În ce priveşte Taina Sfîntului Maslu, aceasta e o slujbă dumnezeiască de vindecare atît a bolilor trupeşti, cît şi sufleteşti, dintre care cea mai grea este stăpînirea celui bolnav de către duhurile necurate. (Ea poate fi săvîrşită de orice preot, ca de altfel toate celelalte slujbe bisericeşti, oriunde şi oricînd.) Pentru a înţelege ce se întîmplă la Sfîntul Maslu e nevoie să ne gîndim care este pricina şi obîrşia bolii. Pricina oricărei boli este păcatul. Căci „boala” este de fapt moartea, pedeapsa primită de către strămoşul Adam pentru al său păcat. La fel, orice boală e urmarea păcatelor. Cel care împarte boala este diavolul, cu voia lui Dumnezeu, şi nicidecum Dumnezeu, Care doar o îngăduie în scop pedagogic, pentru întreptarea păcătosului. Astfel, odată cu pocăinţa celui bolnav, Dumnezeu slăbeşte sau opreşte boala cu totul. Prin cine însă? Prin ai Săi preoţi care săvîrşesc slujba.\nCe este însă „evul mediu”? O formulă născocită de istoricii urîtori de Hristos pentru a numi acea perioadă în care Apusul a fost – chipurile! – creştin, anume cei 1500 de ani de la Învierea Mîntuitorului şi pînă la ceea ce s-a numit Renaştere, adică pînă la renaşterea păgînismului din Italia veacului al 14-lea. Ortodoxia nu cunoaşte un „ev mediu”, fiindcă Biserica lui Hristos – cu Sfintele sale Taine, cu Sfintele sale Dogme, cu Sfintele sale Rînduieli – este veşnică, fiind lucrătoare atît în această viaţă, cît şi în aceea ce va să vină.\nVedem aşadar că aceste minciuni jurnalistice tăgăduiesc dumnezeirea Bisericii, cu scopul de a arăta că ea este doar o asociaţie religioasă între multe altele. Şi mai mult, una dăunătoare, fiind învechită, căci, dintr-un „fanatism inacceptabil în mileniul trei”, dintr-un „delir mistic” (Diavoliada şi apostolii ei, în Ziua, 28 iunie), ajunge să săvîrşească „crime mistice” (Ziua, 20 iunie). Nu este prima oară cînd citim, în savante cărţi sau în vulgara presă, că „creştinismul oriental [Ortodoxia adică], învechit în practicile sale medievale, este incompatibil cu democraţia, cu civilizaţia şi cu integrarea europeană”. Este însă prima dată cînd se spune pe faţă că Biserica lui Hristos propovăduieşte nebunia ucigaşă, sălbăticia, primitivismul, ţinînd în loc „evoluţia” sălbaticului norod românesc şi „integrarea” lui între „ţările civilizatele ale Europei”. Ei bine, lucrurile acestea sînt spuse acum limpede: „Exorcizarea de la Sfînta Treime şi România medievală. […] exorcizarea fatală de la Tanacu. […] Cică sora Irina era posedată de diavol. Nu! Această oroare nu s-a consumat cu secole în urmă, în tenebrosul Ev Mediu. S-a petrecut săptămîna trecută, în România, în ţărişoara noastră care aspiră să devină peste 2 ani membră a U. E.” (Ziua, 21 iunie). Sau: „Înţeleg că ne pregătim de integrarea în Europa anului 1000!. […] Păi, pe aici [în Canada, n. m.], toată lumea nu mai vorbeşte de România lui Dracula, ci despe România lui Daniel [Corogeanu]!. […] TV5, de pildă, care nu s-a înghesuit să prezinte cazul răpirii jurnaliştilor români, a avut în trei zile două prezentări în prime time despre călugărul Daniel şi ororile de la mănăstirea din Tanacu. Şi iată că vestea a trecut şi Atlanticul” (Dilema, articolul Integrarea europeană a ortodoxiei). Ai noştri „directori de conştiinţe” sînt aşadar „speriaţi” „nu doar fiindcă este inimaginabil ca la începutul secolului XXI să avem de-a face cu acest caz al unei călugăriţe bolnave psihic martirizate de către chiar colegele ei de monahism şi mai ales de către cel care ar fi trebuit să fie duhovnicul ei avizat şi protector în viaţa călugărească. Dar şi fiindcă, aşa cum s-a speculat, România nu doar că nu se află încă în Europa, prin anumite tare ale sale, dar se dovedeşte a fi o ţară barbară, primitivă, cu reacţii brutale, o Românie medievală” (revista 22, 28 iunie, 2005). Şi: „Fenomenul Tanacu nu este doar un simplu «accident», cum pare să îl prezinte BOR, ci mai degrabă simptomul acut al unei boli de sistem. Chiar nu îndrăzneşte nimeni să o trateze?)” (Dilema, articolul Integrarea europeană a ortodoxiei).\nŞi atunci ce e de făcut pentru a „trata” boala ortodoxă şi a civiliza acest neam de papuaşi, aducîndu-l în raiul european? Singurul leac e preschimbarea Bisericii într-o asociaţie atee, lipsită de puterea lui Dumnezeu, în care totul să fie controlat de către „organele Statului”. Căci „rolul Bisericii ar trebui să fie acela de a lumina o comunitate, nu de a o îndobitoci şi mai tare, cultivîndu-i superstiţiile, speculîndu-i ignoranţa şi întreţinîndu-i spaimele” (Ziua, 21 iunie). Dar acest lucru nu se poate face cîtă vreme Biserica este chiar o „instituţie fundamentală” a Statului zis Român şi cît e numită de Constituţia acestui Stat „Biserică Naţională”! De aceea, e nevoie mai întîi ca ea să se „privatizeze”, să se preschimbe într-un „grup religios” oarecare9. Tocmai acest lucru se discută zilele acestea, în legătură cu Legea Cultelor. Aici bate şi toată campania de presă prilejuită de ceea ce s-a întîmplat la Tanacu, care trage următoarea încheiere: „A fost nevoie de revoluţii pentru separarea între Biserică şi Stat, după ce primii 1500 de ani de creştinism au paralizat dezvoltarea gîndirii libere în Europa. Moştenirea lui Giordano Bruno pare însă că nu priveşte pe noi: îl avem pe Ştefan cel Mare,. Un fel de Becali mai nervos, însă la fel de bun dezvoltator imobiliar, cel puţin în materie de mănăstiri. […] Dincolo de toate, preşedintele Băsescu e dator să intervină. De la înălţimea celor 70 de procente, el poate să-şi scoată poporul din hipnoza şarlatanilor sfinţi. Ce nu-l ţin curelele pe Patriarh, trebuie să facă marinarul: să tragă linia unde se sfîrşeşte bigotismul şi de unde începe România pe care ne-a promis-o” (Dilema). „[Astfel, se] demonstrează urgenţa de a separa tradiţia mistică a unor grupuri religioase [Ortodoxia, n. m.] de restul instituţiilor moderne” (Gabriel Andreescu, Ziua, 23 iunie). E limpede nu? Şi – ca să scurtăm cuvîntul: noi trebuie să înţelegem bine că, odată cu tratatul de aderare la UE, Statul Român a fost desfiinţat cu totul.10 De acum încolo, el va fi doar un administrator al centrului, care va pune în lucrare poruncile venite de la împărăţie. Prima dintre ele: nimicirea Ortodoxiei, lucru care nu e cu putinţă, căci Biserica lui Hristos „nu va fi nimicită nici de porţile [adică intrarea, începutul, n. m.] iadului [care e chiar «Europa» Antihristului, n. m.] (Matei 16:18). Amin!\nAu trecut aşadar trei ani şi – după mai multe procese desfăşurate în presă, la tribunal şi în lăuntrul B.O.R. – părintele Daniel şi cele patru monahii de la Tanacu au fost condamnaţi la închisoare. Acesta nu ar fi un lucru de tristeţe pentru următorii lui Hristos, care au fost cu toţii întemniţaţi de către stăpînirea lumească: de la sfinţii prooroci din Vechiul Testament şi pînă la sfinţii apostoli, mucenici şi teologi (cuvîntători de Dumnezeu) din vremurile mai noi. De vreme ce Dumnezeu cel întrupat a fost închis, chinuit, batjocorit şi ucis, atunci pentru orice Creştin nu este lucru de tristeţe a suferi asemenea Lui, ci chiar o bucurie. Nu, înfricoşător e faptul că împotriva acestor cinci slujitori ai lui Dumnezeu s-a ridicat întîi de toate instituţia numită pe scurt B.O.R., mai pe înţeles ierarhia, alcătuită din urmaşii Sfinţilor Apostoli ai lui Hristos! Aceşti ierarhi l-au osîndit pe părintele Daniel încă de acum trei ani, mai înaintea tuturor judecătorilor lumeşti prin faţa cărora a trecut. Aceştia s-au lepădat de cei păstoriţi şi îndrumaţi de ei, pe care i-au îndepărtat din preoţie şi din monahism (ceea ce nu se poate, după cum se va vedea mai jos!). Pentru aceasta se plînge acum părintele Daniel, nu pentru nedreptatea ce i s-a făcut la tribunalul laic (nedreptate care e de la sine înţeleasă). Căci iată ce citim în presa acestor zile:\n„Fostul preot Daniel Corogeanu a trimis Patriarhului şi episcopilor ortodocşi din Sinodul BOR o scrisoare prin care cere judecarea sa de către o instanţă bisericească.\nÎn scrisoare, Daniel Corogenu şi cele patru călugăriţe condamnate odată cu el, se plîng că au fost excluşi din preoţie şi respectiv din viaţa monahală în mod abuziv, printr-o decizie a episcopului vicar de Huşi, Corneliu Bîrlădeanul.\nEi cer audierea episcopului de către Patriarh din perspectiva canoanelor şi a regulamentelor de funcţionare ale Bisericii Ortodoxe Române.\nEpiscopul vicar este acuzat că ar fi luat o decizie necanonică, sub presiunea scandalului creat în vara lui 2005 de moartea tinerei Irina Cornici.\nLui Corneliu Bîrlădeanul i se reproşează că:\nA numit criminal pe preotul slujitor, caterisindu-l sub învinuire de omor, fără a avea pronunţarea instanţei judecătoreşti, fapt prin care a influenţat negativ derularea procesului penal intentat nedrept împotriva subsemnaţilor.\nÎn sfîrşit, ne-a învinuit de neascultare, pe noi, care am umblat în urma Prea Sfinţiei Sale pentru a ne spovedi, fiind alungaţi de la episcopie de fiecare dată.”\nÎn aceeaşi scrisoare, Daniel Corogeanu şi cele patru călugăriţe îl acuză pe episcopul vicar de Huşi că ar fi dezinformat în faţa Sinodului BOR şi cer Patriarhului o reparaţie publică:\n„Avînd în vedere aceste şi alte încălcări grave ale episcopului bîrlădean, care a ajuns cu pîra sa mincinoasă pînă şi înaintea Sfîntului Sinod (interzicîndu-ne mai înainte în mod abuziv şi anticanonic dreptul la recurs), nefiind noi de faţă ca să ne apărăm, a adus împotriva noastră învinuiri nefondate, implicînd întregul Sinod într-o cauză nedreaptă, faptă care dăunează sobornicităţii Bisericii, zdruncinînd credinţa milioanelor de credincioşi ortodocşi în faptul că în Sinod episcopii iau hotărîri călăuziţi de Duhul Sfînt, potrivit Sfintei Scripturi şi nu supuşi emoţiilor de moment, sau, ceea ce este şi mai grav, mînaţi de interese meschine omeneşti”.\n„(…) După prima judecare am fost condamnaţi la 14 ani de închisoare (eu), 8 ani maica stareţă şi respectiv cîte 5 ani alte trei monahii din obşte”.\n„În prezent ne aflăm în aşteptarea motivaţiei acuzării, care încă nu a fost formulată (deşi perioada legală de 30 de zile a expirat), şi intenţionăm să facem recurs”.\n„PREA FERICITE PĂRINTE PATRIARH, avînd în vedere că un comunicat al Biroului de Presă al BOR, în care sunt încuviinţate acuzaţiile nedrepte aduse monahilor de la Tanacu este folosit ca probă în proces, făcînd ca Biserica să joace rolul de martor mincinos, ne adresăm cu smerenie Prea Fericirii Voastre rugîndu-vă să cereţi revederea cauzei noastre şi să contraziceţi printr-un document public acuzaţiile nefondate care ne-au fost aduse de către unele voci din presă şi de către episcopul Corneliu Bîrlădeanu.\nAvînd în vedere faptul că nu mai este vorba de dezbaterea unei simple abateri disciplinare din sînul unei obşti monahale, ci de un caz cu rezonanţă naţională şi chiar internaţională în urma căruia cinci monahi nevinovaţi riscă să facă închisoare fără a fi demonstrată prin probe vina lor, intervenţia Prea Fericirii Voastre şi a Sfîntului Sinod în soluţionarea acestui caz nu doar că înfăptuieşte o procedură canonică firească şi necesară, ci este un gest drept şi democratic potrivit unei societăţi europene din care şi România face parte.” (…)\nCu fiiască supunere şi smerenie,\nIeromonahul (caterisit) DANIEL Corogeanu\nMonahia NEONILA (Arcăleanu Sofia-Nicoleta)\nMonahia SILUANA (Bărdănaş Simona)\nMonahia PAHOMIA (Oţel Elena)\nMonahia ANASTASIA (Cepreaga Adina Lucia)”\n 1 Titlu din Ziua.\n2 Titlu din Dilema.\n3 Cei mai inteligenţi dintre apostolii europenizării spun şi ei acelaşi lucru: „Integrarea europeană. Să nu uităm un lucru: pînă în prezent (cu excepţia Greciei), s-a integrat, în mare, doar Europa catolică, Europa lui Charlemagne […]” (Dilema, articolul Integrarea europeană a ortodoxiei).\n4 Căci antihrist e orice urîtor de Hristos şi închinător la om, chiar dacă se dă drept „creştin”. De pildă, papa, sau patriarhul ecumenic al Constantinopolului (care zice de pildă, între multe alte hule, că ortodocşii au multe de învăţat din înţelepciunea lui Budhha).\n5 „Mystikos” înseamnă în elină „tainic”, de unde noi avem „mister”. E vorba de învăţătura şi de practicile care te pot pune în legătură cu cel rău, nu cu Dumnezeu.\n6 Nu voi vorbi aici despre moartea acelei surori Irina, nici despre vinovăţia părintelui Daniel, lucruri despre care oricum nu cunoaştem adevărul. Tot ce s-a aflat (şi poate tot ce se va afla vreodată) vine numai din partea secţiei de agitaţie „ateist-ştiinţifică” a „Internaţionalei a IV-a” numită UE. Scribii europeni nici nu s-au străduit să născocească ceva nou, ci au copiat formulele propagandei anilor ’50, vrednice de „maeştri” A. Toma sau N. D. Cocea. Astfel, Mănăstirea de la Tanacu e „Mănăstirea diavolului” (Ziua, 18 iunie) „circul dracilor” (Ziua, 21 iunie), Părintele Daniel e „preotul diavolului – tupeu de ucigaş”, „criminalul în sutană” (Ziua, 20 iunie), „preotul asasin”, „preotul ucigaş” (Ziua, 21 iunie), „monstru cu barbă roşie” (Ziua, 22 iunie) ş.a.m.d.\n7 În orbirea lor, urîtorii de Hristos, Îl batjocoresc aşa cum o fac de 2000 de ani încoace, nepricepînd, , că primii înşelaţi de diavol sînt chiar ei: „Călugăria, cum ar spune Ilf şi Petrov, e instituţie onorabilă, care însă are un mare defect: îl ia pe Dumnezeu în serios. Chiar ideea de a-ţi dărui viaţa Celui de Sus îmi pare depăşi- tă. În fond, astăzi sînt chemări cu mult mai onorabile şi mai în nevoie de personal şi de cash: Greeanpeace, Amnesty International sau Salvaţi Vama Veche. Toate fac fapte bune, fără îndoială plăcute Celui de Sus, în eventualitatea că el există. Altminteri, aş spune că să-l scoţi pe dracul din om nu e o îndeletnicire de mare talent: trebuie doar să-l enervezi, ca să plece în altă parte” (revista 22).\n8 E curios că anul acesta au fost date o mulţime de filme cu „exorcişti” şi „exorcizări” papistaşe: de la serialele de tip Miracole, pînă la filmul lung Constantine. Toate nefiind altceva decît o cumplită batjocorire a Sfîntului Maslu: de pildă, Constantine îl loveşte pe „ghiavol” cu un box de aur cu ghinturi în formă de cruce, sau îl îm- puşcă cu o armă în formă de cruce, cu gloanţe turnate din cruciuliţe de aur. Aceste hule filmate au făcut ca „opinia publică”, adică gloatele consumatoare de ziare să înghită tot ce i-au pus jurnaliştii înainte despre ceea ce s-a întîmplat în mănăstirea părintelui Daniil.\n9 Dacă despărţirea de Statul francmasonic e dăună- toare cu adevărat Bisericii lui Hristos e altă discuţie şi nu e vremea să o ducem aici. Căci într-adevăr, e o nebunie ca Ortodoxia să fie una din instituţiile fundamentale” ale unei instituţii care luptă împotriva lui Hristos: statul revoluţionar şi democratic. Faptul că s-a ajuns la această împerechere nefirească se datorează revoluţiei anti-creştine înfăptuite de Cuza, care, după ce a ruinat Biserica, a „integrat-o” Statului, din două pricini: o dată pentru a o preschimba într-o instituţie lumească, şi al doilea pentru că zisa „democratizare” nu se putea face decît cu ajutorul ei, fiindcă era mult prea puternică. Astfel încît Statul antihristic (de la cel al lui Brătianu bătrînul, pînă la acela al lui Iliescu) a trebuit să şi-o ia – vorba noastră comunistă - ca „tovarăş vremelnic de drum”. Acum, rolul de aliat al Bisericii cu Statul s-a încheiat, ea nici nu mai foloseşte stăpînirii, nici nu mai este destul de puternică pentru a fi împotriva statului. Şi atunci Statul se leapădă de ea ca de o unealtă uzată, odată ce românii au priceput, în sfîrşit, că e mai rentabil să fii alături de omul european decît de Dumnezeu.\n10 Despre un Stat românesc, sau bulgar, sau grecesc nu mai poate fi vorba începînd de la revoluţiile masonice din veacul al 19-lea. Statele acestea erau subordonate însă - mai în taină, mai la vedere – lojilor, iar nu unei instituţii suprastatale aflate la vedere, cu scopuri decla- rat imperialiste, sau, cum se zice, „globaliste”.\n","date":"08-02-2008","img":"https://axaneamului.ro/posts/magazine/axa-i/2/ortodoxia-in-celula/images/0.jpg","permalink":"https://axaneamului.ro/posts/magazine/axa-i/2/ortodoxia-in-celula/","series":["AXA ANUL I"],"tags":["Oglinda Vremii"],"title":"Ortodoxia în celulă"},{"author":"Nicolae Georgescu","categories":["Istorie","Mihai Eminescu"],"content":"Într-un comentariu recent (Vezi revista Bucovina literară, oct. 2007, p.20-25, text de Călin L. Cernăianu) se duce la caricatură acest furgon: “Prezenţa lui ar putea fi logică, dar comisarul scrie că, după venirea reclamanţilor, a plecat imediat („la moment am mers… la stabilimentul de băi”). Dacă trebuia să ia şi furgonul (la care nu face nici o referire), era cam greu să plece pe loc, căci caii acestuia nu stăteau permanent înhămaţi, iar pe la ora 18, vizitiul nu moţăia în suportul de creioane de pe biroul comisarului.”\nSe poate face, desigur, şi istorie literară băşcălioasă, dar în acest caz ne dăm de-a başca şi spunem că nu ne interesează. Totuşi, să ne amintim de alt furgon, cel din 1888, venit tot după Eminescu – dar în Piaţa de flori. Iată această amintire a profesorului D. Niţulescu publicată târziu, abia în 1968, în România literară 12 decembrie, p.12: „De mult, pe când eram în ultima clasă a Seminarului Nifon din Bucureşti, în plimbarea de dumincă după-amiazi, în faţa Bisericii Sf. Anton din fosta Piaţă de flori, am văzut lume multă adunată. Apropiindu-mă, şi răzbind până în primele rânduri, văzui un bărbat solid, bine legat, cu părul mare, pieptănat în valuri peste cap, cu o mustaţă îmbelşugată ce făcea gurii streaşină stufoasă, îndemnat să urce într-o birjă. Privirea îi era febrilă, dar trupul părea istovit, fără împotrivire, într-o totală renunţare.\nUn civil – căruia vardistul însoţitor i se adresa deferent cu titulatura „domnule doctor” – stăruia cu menajamente, chiar cu înţelegere duioasă, pe lângă omul voinic, aflat numai în cămaşă albă şi în pantaloni, fără de surtuc şi fără bretele sau brăcinar, să se urce în trăsură. Mulţimea curiosă să afle şi să vadă ce se petrece, să se lămurească, a tot închis cercul în care mă aflam şi m-am pomenit fără de vrere atât de aproape de personajul principal încât şi astăzi, după aproape optzeci de ani, îi simt gâfâitul şi-i păstrez bine privirea. Nu erau ochii unui agitat, ci, mai curând, ai unui resemnat, domolit de efortul care-l măcinase, îl obosise, ochi blânzi totuşi, calzi, uşor umezi – nu de lacrimi ci mai curând de însăşi roua sufletului, de seva vieţii, ochi de căprioară rănită.\nE poetul Mihail Eminescu, oameni buni, ni s-a adresat medicul, e marele Eminescu al nostru, care, bolnav fiind, a plecat din spital, de la Doctorul Şuţu, şi acum ne facem datoria să-l readucem la patul lui, în îngrijirea noastră, pentru binele lui. A plecat, zice, să asculte ciripitul păsărelelor şi pitpalacul, aşa după cum făcea şi înainte de a se îmbolnăvi şi de a ajunge la noi”\nÎn fond, chestiunea este ce alegem: băşcălia pe seama lui Vintilă Russu-Şiarianu – sau posibilitatea ca furgonul să nu fi fost neapărat al poliţiei, cu vizitiu vegetând printre creioanele ofiţerilor, ci al Institutului „Caritatea” – sau pur şi simplu unul de piaţă? Nu prea cred că e loc de ales: cum l-am crezut pe Ciurcu – îl credem şi pe „cioban” care transmite, oricum, o poveste din familie, o întâmplare povestită.\nDe aceea eu mi-am ales ca metodă de investigaţie concordanţele. Vedem: pentru a doua oară ne întâlnim cu aceste poveşti. Evenimentele vieţii lui Eminescu s-au păstrat prin viu grai mai înainte de a fi fost scrise.\nIată un alt caz de concordanţă… neintenţionată, chiar la autorul băşcăliilor de mai sus. Documentele de arhivă privind activitatea lui Eminescu în Societatea Carpaţii s-au găsit şi editat în anii ’80, iar relaţia lui Ocăşanu cu poliţia austriacă s-a făcut abia anul trecut. Băşcălia cu pricina: „N. Georgescu îl prezintă pe Ocăşanu ca agent al poliţiei Austro-Ungariei – în vreme ce Slavici îl informa pe Maiorescu la 25 iunie 1883 că numitul era „unul dintre oamenii de încredere ai poliţiei” noastre. Era agent dublu?! N-ar fi de mirare…” Nu eu – ci autorul notei informative spune că acest Ocăşanu lucra şi pentru poliţia austriacă. Dar… dacă a făcut această legătură singur el, de ce domnul băşcălie se sperie?! Îl cam sperie adevărul, ca pe toţi comicaştri.\nNu prea ştiu ce însemna în epocă „agent al poliţiei”, „spion”, etc. – dar am la îndemână o amintire a lui Artur Gorovei (Alte vremuri, Amintiri literare, Folticeni, 1930, p. 66), bărbat cu totul stimabil, despre un caz oarecum similar. Este vorba despre fiul lui Ion Creangă, căpitanul, care, după moartea părintelui său, vine la Iaşi cu o sumă considerabilă de bani pentru a sponsoriza editarea operelor marelui povestitor – şi, în plus, pentru a sponsoriza chiar o revistă literară. Artur Gorovei notează: „El e junimist, mi-a spus, fiindcă are protector pe Petre Carp, care l-a trimes la Viena, ca spion, cu o sută de lei pe zi. E junimist în politică, nu însă şi în literatură, din pricină că există o răceală pronunţată între tatăl său şi d-nii Maiorescu şi Iacob Negruzzi…” Dau informaţia sub beneficiu de inventar, pentru cei care se vor interesa de aceste meserii paramilitare în perioada lui Eminescu. Desigur, tot pentru bani făcea şi tânărul Ocăşanu acţiune de „spionaj dublu”. (Ghilimelele sunt necesare, pentru că meseria de „spion” implică un angajament, o apartenenţă la un serviciu secret, etc.)\nCând vorbesc de cronologie, vreau să spun că nu se putea şti, înainte de editarea „Însemnărilor zilnice” ale lui Maiorescu, de acel bilet al doamnei Slavici, înainte de apariţia procesului verbal, de acel comisar, etc.\n2. PISTOLUL LUI EMINESCU.  Înainte să povestească Al. Ciurcu despre agitarea pistolului de către Eminescu în Cafeneaua Capşa, lumea ştia, însă, ceva asemănător, publicat de Nicolae Pătraşcu în „Convorbiri literare”, în insipidul „Studiu critic” pe care l-a însăilat acesta la câteva luni după moartea poetului (scos în carte în 1892). Citez doar un fragment: „La 8 iulie un vânt puternic se abătu asupra acestui creere-lume, desrădăcinând orice vegetaţie şi aştri, şi lăsând în urmă-i pustiul şi umbra în care nu mai încolţi decât sămânţa morţii. Se înarmă dis de dimineaţă cu un revolver şi plecă să ia o baie. Când voi să se coboare, descărcă revolverul în unul din vechii şi cei mai buni prieteni ai săi, D. Chibici-Râvneanu. Atunci fu condus şi instalat în ospiciul Caritatea din Bucureşti, unde stătu mai bine de două luni într-un delir liniştit…” Cum poţi integra această informaţie în context? Autorul, apropiat al Junimii, martor la multe evenimente, confundă 28 iunie cu 8 iulie – şi-l aduce în bătaia pistolului lui Eminescu nici mai mult nici mai puţin decât pe Chibici-Râmneanu, unul dintre cei mai vechi prieteni ai poetului. Acesta, avocat la Căile Ferate Române, avea permis de liber parcurs în Europa. Istoria literară nu reţine această agresiune a poetului asupra lui. Chibici însuşi nu o confirmă. Dimpotrivă, se cunosc versuri din manuscrisele poetului care i se dedică, „amicul Chibici” fiind, într-o variantă, chiar interlocutorul din Satira II („Cu evlavie cumplită / Înghiţeam pe regii lybici - / Unde sunt acele vremuri / Te întreb, amice Chibici?”, O. II,p.231, etc.). Este unul dintre vechii şi bunii prieteni ai poetului – dar n-a dorit să ia cuvântul în chestiunea bolii de la 1883 – motivând, la un moment dat, zice-se, că ar fi vorba de secrete de stat ce ar leza interesele unor mari puteri europene. Între scrisorile pe care i le trimite poetul, foarte cunoscută este cea din sanatoriul de lângă Viena, imediat după însănătoşire:\n„Fii bun, iubite Chibici, şi răspunde-mi cum stau lucrurile cu mine. (…) Astfel, fără speranţă şi plin de amare îndoieli, îţi scriu, iubite Chibici, şi te rog să-mi lămureşti poziţia în care mă aflu. Eu aş vrea să scap cât se poate de curând. Şi să mă întorc în ţară, să mă satur de mămăliga strămoşească, căci aici, de când mă aflu, n-am avut niciodată fericirea de-a mânca măcar până la saţiu. Foamea şi demoralizarea, iată cele două stări continue în care petrece nenorocitul tău amic, M. Eminescu.”\nCe-ar rezulta dacă am accepta că Eminescu a tras în Chibici, a ameninţat-o pe Doamna Capşa, portretul Regelui Carol I, a tras în Ventura însuşi?! Avea pistolul la el şi când a mers la Maiorescu, de ce nu l-ar fi folosit?! Mai mult: îl avea şi la Iaşi, când l-a vizitat pe Ion Creangă la 6 iunie 1883 (se pare că şi l-a procurat la sfârşitul lui mai 1883, când au fost graţiaţi de către rege cei trei atentatori la viaţa lui I. C. Brătianu, aşa-numitul grup Carlova-Pietraru-Pătescu arestarea căruia o ceruse, în 1881, atât de insistent Eminescu)\nIată că această concordanţă nu s-a verificat – şi a fost scoasă din biografia lui Eminescu împuşcarea lui Chibici. Asta, cu atât mai mult cu cât mai există o amintire despre pistolul lui Eminescu descărcat aiurea, deci detunătura ca atare are dublă atestare şi ar fi putut să se vorbească despre o concordanţă, si să se fixeze în memoria colectivă. Este vorba despre o amintire a lui D. Teleor din 1903. Un fost redator la ziarul Timpul , notat cu majuscula “R.”, îi povesteşte acestuia cum Eminescu a îndreptat pistolul spre el pentru că i-a schimbat un text în tipografie:\n„– Te-mpuşc!\nŞi zicând vorbele acestea, Eminescu scoase un revolver nou şi-l îndreptă spre mine.\n- Te-ai speriat?\n- Mai e vorbă, dragă Teleor?!\n- Ce-ai făcut?\n- M-am ascuns după un scaun. Pe urmă am fugit pe-o uşă ce era deschisă în apropiere.\n- Dar poetul?\n- Nu ştiu ce-a mai făcut.\n- A tras?\n- Nu. Când l-am întâlnit în redacţie peste câtva timp a început să râdă, şi râzi, şi râzi. Mi-a zis: “- Cum credeai, bre, c-o să te împuşc? Uite revorverul, e gol!” „-M-ai speriat, domnule Eminescu!” „-Te-ai speriat! Ha! Ha! Ha!”. A râs apoi o grămadă.\n- Îşi uitase de articol?\n- Îşi uitase. A doua zi, însă, a fost internat la Caritatea, căci d. Chibici, la care şedea, nu-l mai putea ţine în frâu.\n- Ce făcea?\n- În noaptea aceea a luat o birje şi s-a dus la Şosea.\n- Să se plimbe?\n- Ce să se plimbe?! Acolo a începăut să tragă în aer focuri de revolver, de se speriase lumea.\n- N-a atins pe nimeni?\n- Nu. Se amuza numai. Poliţia, neapărat, a pus mâna pe el, l-a dus la domnul Chibici sau la d. Maiorescu, şi de aici…”\nD. Teleor publică această amintire în suplimentul „Litere şi arte” al ziarului „Adevărul”, la 12 martie 1903, dar nu o mai reia în cartea ”Eminescu intim” din 1904, unde retipăreşte amintirile sale despre poet risipite prin presă. Intenţia de a-i da o replică lui Nicolae Pătraşcu (eopisodul „Chibici” al acestuia se publicase, repetîm, în 1892) este evidentă – de vreme ce insistă că poetul n-a rănit pe nimeni, doar se amuza trăgând focuri de pistol în aer; dar la D.Teleor amintirile se încurcă, se suprapun, se confundă. Crede că poetul locuia la Chibici, că pe acesta l-a chemat poliţia, etc. Vom vedea, mai jos, cum persistă D. Teleor în suprapunerea imaginilor. În fond, el face literatură, propune un personaj cu numele „Eminescu” – nu relatează fapte exacte.\n3. EMINESCU ARESTAT LA 24 IUNIE 1883 SI ELIBERAT PE LOC. Dar informaţia curge în continuare, şi acum, recent, Dl. Ion Spânu comentează, în revista Literatorul, iulie 2007, piese dintr-un „Dosar Eminescu”, cu numnăr de înregistrare, privind aceleaşi împrejurări ale lui 28 iunie 1883. Înainte de 1989, când mi-am făcut şi eu cuvenita documentare (de fapt, câteva confruntări cu documentele originale), la Arhivele Statului nu existau, sau nu se puteau consulta asemenea acte.\nAm scris despre acest „dosar” ce se ştia din presă: în 1924 este descris fugar de Radu D. Rosetti – care imediat, la numai o săptămână, în acelaşi ziar, este aspru certat de C. Botez că dezvăluie lucruri urâte despre boala şi moartea lui Eminescu, lucruri care ar trebui îngropate în arhive. Îngropate au rămas aceste acte. Acum, dacă s-au redescoperit, ele ar trebui editate urgent – şi apoi comentate; Dl. Ion Spânu citează câteva fraze şi umple patru pagini de revistă cu impresii şi comentarii unde Titu Maiorescu este conspirator şef, se răzbună pe Eminescu din invidie, etc.\nCronologia consemnării fiecărei informaţii în parte este interesantă. Vă mai amintiţi, probabil, finalul filmului despre Eminescu din serialul „Mari români”, cu actorul Andrei Gheorghe zâmbind dezamăgit lângă un lighean cu apă şi spunând cam aşa: „ – E, hei, oameni buni, şi să vă mai spun una: procesul verbaal al comisarului de poliţie nici măcar nu e datat cum trebuie, ăsta a falsificat până şi data, a pus episodul cu câteva zile mai devreme!…” Ei, da, cu toţii am văzut actul, l-am citit… şi am tăcut, pentru că începe aşa: „Proces verbal. Douăzeci şi patru iunie 1883, orele 7 seara. Noi, C. Nicolescu, comisarul secţiunea 18 din Capitală, fiind informat…” Dl. Andrei Gheorghe m-a întrebat şi pe mine, am ridicat şi eu din umeri…Încă nu pot da un răspuns, aşa cum nici ediţia academică nu l-a dat (nu l-a formulat, n-a pus problema) - şi nici G.Călinescu sau altcineva. Presupunem că este datare greşită, şi gata…Am văzut mai sus cum N.Pătraşcu pune 8 iulie în loc de 28 iunie…\nEvident, trebuie văzut mai întâi actul în original. Dacă este scris ferm „douăzeci şi patru iunie”, ce se va întâmpla? Mai înainte de a ne autodispreţui ca naţie, sau de a zice că suntem ţara lui Papură vodă unde nimic nu merge, nimic nu e la locul lui etc. - cum fac toţi domnii băşcălie de profesie sau de ocazie – este cazul să luăm în calcul data ca atare. Ce-ar mai fi dacă Eminescu a fost arestat pe 24 iunie? Cade informaţia lui Titu Maiorescu din „Însemnările zilnice”, după care poetul a fost pe 28 iunie la el în casă, etc.?\nEpisoadele s-au înşirat, pe 28 iunie, în această ordine: la ora 6 dimineaţa biletul Doamnei Slavici, puţin după aceea Simţion, apoi drumul la Şuţu pentru rezervarea camerei lui Eminescu, apoi, pe la 1o, vizita lui Eminescu – după care, drumul poetului la Capşa, şi celelalte, până la baia Mitraşewschi. Şi în procesul verbal al poliţiei, şi în amintirea lui Grigore Ventura şi în relatarea lui Nicolae Pătraşcu baia persistă, deci ea este pivotul pe care se adună celelalte informaţii.\nExistă, însă, şi posibilitatea logică a unui alt scenariu. Este foarte posibil ca poetul să fi mers mai des la baia Mitraşewski în aceste zile, chiar zilnic, din cauza căldurilor celor mari, şi pentru că-i plăcea acolo. Este foarte posibil ca el să fi fost reţinut cu adevărat pe 24 iunie 1883, întârziind prea mult în apa caldă şi îngrijorându-şi prietenii care au apelat la poliţie.(A nu se confunda lucrurile: am stabilit că Eminescu era avizat asupra eficienţei băilor turceşti pe timp de caniculă, cu cât apa este mai fierbinte adaptarea ulterioară este mai bună; deci poetul nu voia să se opărească, să-şi facă un rău fizic.) În aceste condiţii, însă, trebuie că i s-a dat drumul: fie s-a sesizat cineva sus pus, poate chiar fratele său Matei, poate el însuşi şi-a revenit ori a găsit argumente să fie eliberat din stabilimentul doctorului Şuţu… Au urmat câteva zile, trei la număr, de libertate câştigată – iar apoi, la 28 iunie, lucrurile s-au repetat şi s-au agravat: a venit biletul, Simţion, apoi Capşa, Ventura, din nou baia Mitraşewski (Ventura aducându-l pe poet aici pentru că ştia că-i place locul; baie pe care Maiorescu n-o consemnează, însă)…\nSimţion făcuse un pariu cu Eminescu semnat şi datat „Astăzi 25 iunie 1883 la una oră şi 25 de minute” (hârtia se află între manuscrisele poetului): deci, dacă a fost arestat pe 24 iunie seara, Eminescu a fost eliberat aproape imediat, pentru că la ora 1,25 din noapte există acest înscris. Nu e cazul să ne ascundem după vorbe, pariul acesta a fost făcut în condiţii bahice, de vreme ce se încheie astfel: „Cine pierde rămăşagul plăteşte două sticle de Johannisberger şi care se vor bea împreună de cei doi subsemnaţi la Rusciuc.” Au fost, probabil şi martori. Se sărbătorea ceva – de pildă, scoaterea celui reţinut din stabilimentul doctorului Şuţu. Şi miza pariului este interesantă: „Mihaiu Eminescu a susţinut că, amândoi vieţuind încă, Simţion va lucra la podul care se va dura între Giurgiu şi Rusciuc, într-un timp în care Carol I, rege al României, va fi ales de bulgari principe al Bulgariei.”\nAcest proiect geostrategic se discuta în epocă, nu e cazul să-l considerăm rodul minţii bolnave a lui Eminescu, aşa cum au făcut unii biografi ai poetului (ca dovadă a precarităţii studiilor noastre de istorie pentru perioada Carol I).\nŞi în cazul acestui pariu avem o concordanţă: D. Teleor vorbeşte, tot prin 1903, despre ultimile zile ale lui Eminescu – şi plasează acolo, deci în 1889, scene ca acestea:\n„Cu vreo lună înainte de moartea sa, Eminescu mergea regulat, în fiecare seară, la Coloseul Opler, mai mult pentru hatârul unei frumoase cântăreţe suedeze. Într-o seară, după ce am jucat popice amândoi, după ce m-a bătut de m-a prăpădit la joc, făcând mereu numai nouă puncte, am trecut amândoi în sala de spectacol. Toată sala era plină de lume. Capelmaistrul Carbus începuse să agite bagheta. La masa noastră mai veniră încă vreo patru-cinci prieteni. Eminescu era foarte vesel, transportat. Veni o nouă serie de halbe cu guler de mareşal,\n- Ce gulere sunt astea, bre?\n- De general!\n- De colonel bulgăresc!\nEminescu avea privirea îndepărtată spre scenă: parcă aştepta ceva.\n- Ce e, Eminescule?\n- Nu vine cineva…\n- Cine?\n- Cineva…\nApoi mai vorbirăm de pariul ce făcuse Eminescu – pariu în scris cu Simţion şi alţii…\nUn cântec vesel în formă de marş ne făcu să tăcem şi să îndreptăm privirile spre scenă. Eminescu făcu ochii mari, se însufleţi şi strigă deodată:\n- Suedeza!\nApoi, după scaun, printr-o săritură, se sui pe masă, îşi puse un şervet în jurul capului şi începu să strige: Bravo! Bravo!\nToată sala a rămas înmărmurită.”\nEvident, D.Teleor confundă iarăşi, pentru că despre “suedeză” se ştie, de la Nicolae Pătraşcu, din acelaşi studiu insipid, că Eminescu a văzut-o în 1884, la ieşirea din sanatatoriul de lângă Viena, pe când se plimba prin Italia cu Chibici-Râmneanu. Pariul cu Simţion este, însă, din 1883, după cum este datat (că doar nu se va fi repetat şi peste ani!). Aici, relieful informaţiei este încurcat de suprapunerea amintirilor şi bănuim că, subliminal, D.Teleor se gândeşte la „moartea sa civilă”, deci la primăvara lui 1883. Poate că Eminescu o cunoştea pe „suedeză” din România, iar în 1884 a revăzut-o în Italia. Oricum, situaţia rămâne neclară.\nŞtim din corespondenţa sa editată în anul 2000 că poetul ducea o parte din cărţi şi manuscrise la Constantin Simţion, având de gând să se mute definitiv de la Doamna Slavici: pe fondul acestei mutări se derulează evenimentele din iunie 1883. (Prin august, Maiorescu îi va da lui Matei Eminescu ceasul poetului, despre care ştim că acesta îl păstra în lada sa cu manuscrise, acum aflată la Simţion împreună cu o parte din cărţi; criticul a primit, probabil, această ladă la el.)\nVine, astfel, ziua de 28 iunie, şi la 6 dimineaţă cineva îi aduce lui Maiorescu un bilet de la D-na Slavici, iar „curând după aceea Simţion la mine, întâia oară”. Rezultă că acesta ştia ce se petrece, probabil fusese martor la cearta dintre poet şi soţia lui Slavici – sau poate a fost anunţat tot de aceasta, tot printr-un bilet. E oţios să amănunţim, dar ne obligă textul: „curând după aceea” înseamnă tot foarte de dimineaţă, la un moment nepotrivit pentru o vizită, deci este vorba de o urgenţă. Simţion vine singur, probabil pentru că Eminescu încă mai doarme sau a putut fi liniştit şi l-a luat somnul.\nAceastă ipoteză a faptelor repetate poate fi luată în discuţie în condiţiile în care chiar apar actele originale, cum ne anunţă Dl. Spânu. Nu discut aici dacă este vorba de recidiva bolii lui Eminescu sau de încercările repetate ale urmăritorilor săi de a-l prinde ”în flagrant”. În procesul verbal din 24 iunie situaţia prietenilor este aceasta: Ocăşanu şi Siderescu îl informează pe comisar că poetul este închis în baie – iar la faţa locului: ”Introducându-ne cu mai toţi amicii mai sus precizaţi aici, am găsit pe nenorocitul Mihail Eminescu, dezbrăcat, silindu-se, să închidă uşa-i sa şi avea aerul de a fi speriat la vederea noastră în număr de 4-5 persoane, între care şi d-l Constantin Simţion.”. Mai departe bolnavul este condus la Instititul Caritatea „cu concursul d-lor: Ocăşanu şi Simţion”. Înapoi, la gazda lui Eminescu, vine numai V. Siderescu. Se pare că inginerul C.Simţion are o poziţie privilegiată şi un rol deosebit, fiind mai apropiat de poet. Nu el a anunţat poliţia – dar a venit cu ceilalţi, sau după ei, la baia Mitraşewschi; prezenţa lui îl emoţionează pe poet – şi probabil că el îl convinge să accepte drumul la spital, rămânând apoi cu poetul aici, şi semnând împreună peste câteva ore pariul – care, iată, după D. Teleor a devenit o întâmplare de referinţă în epocă,\n4. ZIUA MAXIMEI INSURGENTE. Ce a făcut el în cealaltă zi, pe 28 iunie? Titu Maiorescu scrie despre Eminescu: ”Potrivit înţelegerii (ce avusesem cu Simţion), i-am spus că trrebuie să se ducă la Simţion, pentru societatea carpaţi. Mi-a cerut să-i dau 5 lei pentru trăsură şi a plecat cu trăsura acolo (la Simţuion). De acolo e vorba să fie dus la dr. Şuţu. De s-ar face asta fără greutate!”. Se presupune că poetul s-a oprit cu trăsura la Capşa, unde s-a întâlnit cu Grigore Ventura. Ceva nu se leagă, însă. Maiorescu locuia pe Strada Mercur, în zona actualului Magazin „Eva”, iar sediul Societăţii Carpaţii era, după câte ştim, pe Ştirbei Vodă, undeva deasupra Cişmigiului. Capşa se află, însă, în direcţie opusă, spre Universitate, iar Baia Mitraşewschi, în prelungirea acestei direcţii, spre Dâmboviţa. Când a ieşit de la Maiorescu, poetul trebuia s-o ia spre nord, nu spre sud. Ce căuta el la Capşa – dacă nu avea nici bani de trăsură?!\nLogica aritmetică a faptelor cere ca Eminescu să fi mers într-adevăr spre nord, la Simţion, la sediul Societăţii Carpaţii, iar acolo Simţion şi ceilalţi prieteni să-l fi determinat să accepte internarea la Şuţu. „De s-ar face asta fără greutate!” – vrea să însemne că poetul trebuia convins.\nDecurge, în limitele aceleaşi logici abstracte, că episodul Capşa-Ventura este separat, s-a petrecut altă dată, nu se leagă de plecarea lui Eminescu din casa lui Maiorescu, deci de ziua de 28 iunie. Poate a fost cu o zi înainte, poate cu două – tot la aceeaşi baie, poliţia fiind anunţată, acum, de Grigore Ventura, nu de amicii poetului. Dacă un fapt se repetă o dată – el se poate repeta şi a doua oară. Reiese imaginea unui Eminescu foarte revoltat în zilele de 24, 25, 26, 27 şi 28 iunie 1883 - prezent, însă, şi cu texte în ziarul „Timpul” (ediţia academică este foarte parcimonioasă pentru aceste zile cu scrisul poetului, dar câteva note din 26 iunie tot publică; noi înşine am editat textul din 28 iunie 1883 al lui Eminescu, pe care l-am denumit „Pentru libertatea presei şi a jurnaliştilor” – şi am atras atenţia că la editorialul din 23 iunie cel puţin notele de subsol îi aparţin poetului; ţinem la dispoziţie aceste note – în eventualitatea că se va ivi prilejul să le edităm; facem observaţia că nu este vorba de texte de sertar, putând fi scrise mai înainte, pentru că răspund informaţiei la zi, sunt actuale).\nAcest amănunt ne-ar putea interesa: şi în 1889, pe când era internat în Sanatoriul doctorului Şuţu, medicul V.Vineş transmite informaţia că poetul scria, între altele, şi articole de ziar. Fuga din spital, semnalată mai sus de amintirea lui D. Niţulescu, îl duce pe poet la Piaţa de flori, lângă Hanul lui Manuc, în apropierea redacţiilor de ziare şi reviste. Interesul noastru este atras de capacitatea de creaţie a poetului chiar în asemenea clipe foarte grele.\nIată care ar fi consecinţele logice, cum le înţelegem noi, dacă am accepta că acest proces verbal datat 24 iunie este chiar din 24 iunie. Iată cât de necesar este să fie văzut şi expertizat tehnic. N-am dezvoltat în scris aceste argumente până acum, neîndrăznind să iau în calcul datarea exactă (mai sunt şi alte cazuri când acte privitoare la viaţa lui Eminescu sunt datate greşit; în cazul procesului verbal discutat, poate fi vorba de un concept deja elaborat de către comisar – sau chiar de o neatenţie). Decurge că în 24 lucrurile s-au petrecut cum spune comisarul – iar apoi, informatorul a fost Grigore Ventura. Au fost, deci, două reţineri în baie – şi, desigur, trebuie să mai existe un proces verbal la „Dosarul Eminescu”, cel de-al doilea.\nRepet: în momentul documentării mele aceste acte nu existau sau nu erau publice la Arhivele Statului; nici ediţia academică nu le cunoaşte (iar procesul verbal din 24 iunie este reluat acolo dintr-o carte a lui Augustin Z.N.Pop). Nu cred că am dreptul, moralmente vorbind, să revin în arhive: trăim alt moment, o pleiadă de tineri se arată interesaţi de cazul Eminescu – şi lor li se cuvine munca fructuoasă. Există, desigur, şi riscul ca aceste noi documente să devină simple jucării sau prilejuri / pretexte de nouă băşcălie: acest risc trebuie asumat de către ei înşişi şi dintre ei trebuie să se ridice chemarea către adevăr.\nPentru că observ, deja, cum Maiorescu devine ţintă simbolică, ţin să amintesc un lucru: Titu Maiorescu nu acţionează singur, „de capul său” cum se spune. Imediat notează în jurnal „am înştiinţat încă pe Th. Rosetti despre aceasta.” La 18/30 octombrie tot el arată cine a mai semnat procesul verbal cu cheltuielile pentru poet: Th. Rosetti, Simţion, Slavici, Nica şi Chibici. Numele lui Theodor Rosetti intervine iarăşi, este chiar cap de listă. Printre cei care-l vizitează în ianuarie 1884 pe Eminescu în sanatoriul de lângă Viena se află, de asemenea, şi Theodor Rosetti. Este vorba de un membru marcant al partidului, recunoscut ca preşedinte informal, om cu mare greutate şi cu imensă acoperire politică. Orice s-ar fi întâmplat cu Eminescu – a fost o hotărâre de grup în privinţa lui, nu a unuia singur, s-a făcut responsabil ce s-a făcut, nu e vorba de o răzbunare personală a cuiva. Meditaţia d-lui Theodor Codreanu pe marginea sentimentului de vinovăţie al lui Maiorescu este mult mai fertilă.\nÎn chip de concluzie, este posibil – chiar foarte posibil! – să avem de-a face cu un insurgent, cu un Eminescu foarte revoltat. Rămăsese singur la Timpul, între conservatori, iar prietenii săi junimiştii trecuseră de partea guvernului. Potolirea lui se impunea. Exista indicaţia lui P.P.Carp, ambasadorul nostru în Austroungaria (primul dintre junimişti care trece de partea guvernului ca să rezolve – şi va rezolva! – gravele probleme de politică externă ale momentului), acel „Şi mai potoliţi-l pe Eminescu!”. Există, iată, acordul lui Th. Rosetti. Poate că a fost vorba de un plan, cuprinzând mai întâi îndepărtarea poetului din Bucureşti (concordanţa Slavici-Maiorescu), apoi complicându-se şi însemnând recuperarea lui din baie cu ajutorul poliţiei şi al societarilor de la „Carpaţii”, apoi cu ajutorul lui Gr. Ventura – în fine, cu ajutorul lui C. Simţion. Titu Maiorescu nu-i putea încredinţa poetului „secrete de stat”, ştiindu-l cam „gurăspartă” (vezi celelalte secrete, cele de grup, pe care poetul le răspândeşte repede prin Veronica Micle).\nChiar pariul cu Simţion conţine acea situaţie geopolitică avută în vedere de viitorul, iminentul Tratat secret care impunea ca România să renunţe la revendicarea Transilvaniei, Banatului şi Bucovinei – orientându-se, în schimb, spre românii din sudul Dunării. Eminescu intuieşte acest proiect, nu-l cunoaşte din negocierile carpiste (şi apoi statale) – dar Simţion şi oameni ca el îl resimt ca pe o glumă.\nDesigur, însă, pe lângă această calitate de „gură spartă” a poetului, trebuie avută în vedere şi poziţia sa dură, inflexibilă, în favoarea românilor de peste munţi. Nu neapărat despre ce scrie poetul acum în Timpul este vorba - ci de întreaga sa activitate, bine ştiută şi reţinută în epocă.\n","date":"08-02-2008","img":"","permalink":"https://axaneamului.ro/posts/magazine/axa-i/2/o-zi-din-viata-lui-eminescu/","series":["AXA ANUL I"],"tags":["Mihai Eminescu"],"title":"O zi din viața lui Eminescu"},{"author":"Grupul Carpatin","categories":["Istorie","anticomunistă","Făgăraș","rezistență","testament"],"content":"Alcătuit de grupul carpatin-făgărăşan în primăvara anului 1954 – Săptămâna Mare – în muntele Buzdugan\nPe potecile munţilor, acest grup de tineri, n-am purtat numai arme. Alături de onoarea, mândria şi conştiinţa libertăţii neamului nostru, alături de durerea ceasului de faţă, în inima şi creierul nostru, am purtat ca o povară scumpă: visuri, doruri şi gânduri pentru vremile ce vor să vie. Visuri, doruri şi gânduri, izvorâte şi călite în dragoste pentru neamul nostru.\nŞi aşa am înţeles noi, neamul nostru: o dâră de foc sfânt, pierdută în negura vremurilor, în care din loc în loc strălucesc sori şi luceferi, într-o ploaie de stele, şi care izvorăşte din hăul trecutului, de dincolo de vremea dacilor nemuritori. Iar înaintea noastră, în continuarea dârei de foc, printre crestele de brazi, vedem aceeaşi dâră de lumină, din ce în ce mai puternică, terminată în visul nostru la picioarele Domnului Hristos în Ziua cea Mare.\nŞi-n această dâră de foc, din urma şi dinaintea noastră, noi, câţiva fii ai acestui neam, pe care destinul ne-a adunat pe aceste creste, ne aducem aportul nostru de foc, candela iubirii noastre de neam, jertfa noastră.\nVrem să aducem pe altarul patriei tot ce se va găsi mai bun în slaba noastră fiinţă pământeană: libertatea noastră, tinereţea noastră, renunţările la o viaţă tihnită. Şi de candela ce-am aprins-o va cere pentru a lumina, însăşi viaţa noastră, nu vom ezita să o sacrificăm. Nu am luat arma în mână să luptăm pentru ambiţii deşarte de mărire omenească, nici din spirit de aventură, nici din ură pentru nimeni.\nCu atât mai mult suntem departe de meschinele probleme materiale, de pofta de îmbogăţire în viitor. Nici unul din noi nu avem averi de apărat, nici interese de clasă. Niciodată, nici noi, nici părinţii noştri, nu am exploatat munca şi viaţa nimănui. Din contră, suntem din rândul acelor care în viaţă au cunoscut mai mult foamea şi lipsurile, decât tihna şi belşugul.\nCeea ce ne-a mânat aici, a fost dragostea de acest neam, liberă de orice meschinărie. Am învăţat să privim neamul nostru, ca de altfel orice în lume, prin prisma dragostei. EXIŞTI ÎN MĂSURA ÎN CARE IUBEŞTI; ŞI TE ÎNALŢI ÎN MĂSURA ÎN CARE TE JERTFEŞTI PENTRU ACEASTĂ IUBIRE.\nNoi nu admirăm neamul nostru, nici căutăm să-l înţelegem şi studia în virtutea nu-ştiu-cărui principiu scornit de mintea omenească. Noi îl iubim. Aşa cum e. Aşa cum îşi iubeşte copilul părinţii lui. Şi nu l-am schimba cu oricare altul, nici în gând, cum nici o mamă din lume nu şi-ar schimba copilul ei.\nÎn inima şi mintea noastră, n-au încolţit niciodată visuri şi gânduri de emigrare prin nu ştiu ce ţări fericite. Voim să rămânem aici părtaşi ai durerilor şi bucuriilor neamului, al destinului său, în valul căruia voim şi noi să ne contopim soarta noastră.\nNoi nu admirăm şi nu lăudăm în cuvinte deşarte pe Ştefan cel Mare. Nici nu-i folosim numele ca soclu, pe care să înălţăm statuia nimicniciei noastre, noi îl iubim cu iubirea oşteanului care s-a jertfit sub comanda domnului, pentru libertatea Moldovei, la Valea Albă. Şi ne plecăm spinarea alături de aprodul Purice, ca domnul să încalece. Auzim ca o adiere dulce cuvintele de mulţumire ale lui Ştefan. întindem o mână de frate peste veacuri, apărătorilor Sarmisegetusei, arcaşului lui Ştefan, oşteanului în opinci, de la Rovine, pandurului lui Tudor şi moţilor lui Horea şi Iancu. Comunicăm de la suflet la suflet cu orice român de totdeauna, focul sfânt şi cald al familiei româneşti.\nÎn aceşti ani am găsit în suflete de români, adesea umili şi nebăgaţi în seamă, atâta nobleţe şi atâta frumuseţe, încât nu o viaţă, dar şi o mie de vieţi de ai avea, merită să le jertfeşti. Ne-am lovit însă şi de atâta răutate, ipocrizie, interese, ambiţie prostească, zgârcenie şi mai ales nepăsare, încât ni s-a umplut sufletul de durere, amărăciune şi dezgust. A trebuit să primim pe obrazul nostru, nu odată, sărutul scârbos a lui Iuda, şi nu odată, otrăviţi cu roadele amare ale josniciei omeneşti, am ajuns în pragul deznădejdii. Ne-am coborât atunci în adâncuri, şi din istorie ne-am luat din nou seva dătătoare de viaţă. Ne-am cuminecat din jertfa tuturor câtor şi-au dat viaţa pentru acest neam.\nIar voi dragi camarazi căzuţi din rânduri, ne-aţi legat prin jertfa voastră cu putere, în lupta din care nu putem să ieşim decât biruitori sau morţi.\nŞi mai ales, am simţit în ceasurile negre, mâna lui Dumnezeu, atunci când slabele noastre puteri omeneşti ne-ar fi dus la moarte şi deznădejde. Aici pe crestele munţilor, am simţit cuvintele Domnului, care ne-a spus că fără El, nu putem face nimic. Şi noi, prin suferinţa noastră, am învăţat să-L iubim. Căci până nu vei suferi tu însuţi, măcar o palmă sau o înjurătură pe nedrept, până atunci nu vei putea înţelege, drama de pe Golgota.\nAceste gânduri, adânc frământate în nopţi lungi de iarnă, îngropaţi în zăpezi pe crestele Carpaţilor, sau în ceasurile de veghe cu arma-n mână, vi le închinăm vouă, tineri din sate şi oraşe, ca semn al dragostei ce v-o purtăm, ca unora ce le va fi dat, când noi nu vom mai fi, să vadă şi să desăvârşească marea şi strălucita biruinţă românească.\n","date":"08-02-2008","img":"","permalink":"https://axaneamului.ro/posts/magazine/axa-i/2/testament/","series":["AXA ANUL I"],"tags":["Istorie"],"title":"Testament"},{"author":"Pr. Dan Bădulescu","categories":["Istorie"],"content":"„De oricine poţi să te iei\nÎnsă nu de Galilei\nCa să nu te dăm la lei”\nStihurile şugubeţe din motto nu fac parte din vreun folclor, ci au fost inspirate de o ştire recentă preluată din media internaţională. La noi ea suna cam în felul următor:\n„Papa Benedict al XVI-lea şi-a anulat vizita la o universitate din Roma\nMiercuri 16 ianuarie 2008, 07:45\nPapa Benedict al XVI-lea şi-a anulat vizita la o prestigioasă universitate din Roma, din cauza unui protest al câtorva zeci de studenţi, care îi reproşează poziţia faţă de procesul lui Galileo Galilei.\nSuveranul pontif a făcut acest gest fără precedent, după ce mai mulţi studenţi au ocupat marţi pentru câteva ore biroul rectorului, în semn de protest faţă de vizita papei. Suveranul pontif ar fi trebuit să ţină poimâine un discurs la Universitatea Sapienzia, la ceremonia de deschidere a anului academic.\nProtestatarii au cerut conducerii să retragă invitaţia, pentru că, pe vremea când era cardinal, Suveranul Pontif a afirmat că procesul lui Galileo Galilei a fost corect. Studenţii nu s-au sfiit să spună că părerea lui Benedict al XVI-lea despre procesul lui Galileo Galilei îi umileşte şi îi ofensează.\nMarele savant italian a fost condamnat în 1633 pentru erezie, după ce a descoperit că Pământul se roteşte în jurul Soarelui. Galilei a fost nevoit să se dezică public, dar posteritatea a păstrat comentariul său la încheierea procesului – E pur si muove. Şi totuşi de mişcă.\nSursa: Realitatea TV\nAcum, s-ar putea desigur emite următoarea observaţie: ştirea se referă la un eveniment petrecut în Italia şi are în vedere o reacţie negativă a unor universitari laici (secularizaţi, profani, liber-cugetători, etc.) la adresa capului bisericii catolice, deci un eveniment care nu ar privi un preot ortodox român. Numai că lucrurile nu stau chiar aşa.\nÎn primul rând, prin mediatizarea de pe toate canalele media din România, ştirea pătrunde, fie ea şi nechemată, în spaţiul eclezial român ortodox. În al doilea rând, aşa-numitul „caz Galilei” depăşeşte graniţele unei probleme strict interne spaţiului catolic italian post-renascentist (sec. XVII). Acest episod reprezintă până în zilele noastre emblema unei confruntări făţişe între biserică/religie/credinţă/dogme şi ştiinţă/liberă-cugetare. În această ecuaţie s-a impus pe traseul ultimilor 200 de ani cel puţin ideea că biserica (inchiziţia) era asupritoarea martirului ştiinţei, care şi-a apărat curajos ideile cu preţul dacă nu al vieţii cel puţin al libertăţii. Mai mult, se zice că timpul a confirmat justeţea ideilor lui Galilei, şi prin urmare implicit înşelarea bisericii.\nSă vedem acum cum este tratată această problemă în zilele şi în spaţiul nostru eclezial. Opiniile pot diferi întrucâtva, dar percepţia comună este în linii mari următoarea:\n– Biserica Ortodoxă a Răsăritului nu a cunoscând nicicând astfel de conflicte cu ştiinţa de felul celor cu Galilei, Bruno, sau mai târziu Darwin (Scopes);\n– Problema era de natură astrofizică, domeniu în care savanţii vor avea de atunci până astăzi cel puţin ultimul cuvânt, Biserica rezumându-se cuminte să ia act de ultimele descoperiri şi să le primească necondiţionat. Aceasta deoarece domeniul respectiv nu ar fi dogmatic şi ar afecta în vreun fel mântuirea şi adevărurile de credinţă revelate;\n– Problema este deci secundară din punct de vedere bisericesc, iar din punct de vedere ştiinţific închisă: Galilei (şi Copernic) a avut dreptate (iar biserica s-a înşelat), Pământul este o planetă ce execută o dublă rotaţie, una anuală în jurul Soarelui, alta diurnă în jurul axei sale.\nAşa am crezut şi noi până la o vreme, dar scrutând mai de-aproape problema ni s-a părut că lucrurile nu stau nicidecum aşa, ci tocmai dimpotrivă. De aceea am îndrăznit să punem semnul întrebării din titlu, contrazicând o părere atât de propovăduită în zilele noastre, potrivit căreia ştiinţa şi credinţa se împacă de minune completându-se una pe cealaltă armonios, ca două domenii diferite. Ba mai mult, în 1992 chiar instituţia cu pricina, Vaticanul, a purces într-un cadru universitar la o reabilitare a lui Galilei. Vom reveni asupra ei.\nNoi ortodocşii nu suntem adepţii scolasticei medievale papistaşe, cu bazele ei aristotelice, şi nici adepţii lui Ptolemeu şi prin urmare nu putem fi bănuiţi de o propagandă filo-iezuită medievală sau ceva de acest gen. Nu numai asta, dar nu avem nici un gând de apărare a „suveranului pontif” fie el actualul sau predecesorii săi. Acestea fiind lămurite, ne vom strădui în puţine rânduri să aducem o opinie din partea ortodoxă asupra acestui conflict, care iată dovada, nu este nici pe departe stins şi rezolvat. Pentru aceasta trebuie să ne întoarcem la originea sa.\nLa data de miercuri 24 februarie 1616 la sediul Sfântului Oficiu din Roma comisia teologică de sub conducerea cardinalului Bellarmino a combătut următoarele propoziţii ale lui Galilei:\n„1. Soarele se află aşezat în centrul lumii şi, prin urmare, este lipsit de mişcare locală.\nCenzura: Cu toţii au spus că o asemenea teză era neghioabă şi absurdă, din punct de vedere filosofic, şi categoric eretică, (subl. ns.) deoarece contrazice în mod expres afirmaţiile Sfintelor Scripturi din multe pasaje, după înţelesul literal al cuvintelor şi potrivit tâlcuirii de obşte şi înţelegerii Sfinţilor Părinţi şi a doctorilor teologiei.”\n„2. Pământul nu se află aşezat în centrul lumii şi nici nu este nemişcat, ci se mişcă în întregime, într-o rotire zilnică.”\nCenzura: Toţi au spus că această teză merită o cenzură identică cu cea anterioară, din punct de vedere filosofic: dacă este analizată din punct de vedere teologic, ea este greşită cel puţin în ce priveşte modul cum se referă la credinţă.” (sublinierile ne aparţin).\nComisia:\nPetrus Lombardus, Arhiepiscop de Armagh.\nFra Hyacintus Petronius, Maestru al Sfântului Palat Apostolic.\nFra Rafael Rifoz, Maestru în Teologie şi Vicar-General al ordinului dominican.\nFra Michelangelo Segizzi, Maestru al Sfintei Teologii şi comisar al Sf. Oficiu.\nFra Hieronimus de Casalimaiori, Consultant al Sf. Oficiu.\nFra Tomas de Lemos.\nFra Gregorius Nunnius Coronel.\nBenedictus Justinianus, Societatea iezuită.\nPăr. Rafael Rastellius, Cleric, doctor în teologie.\nPăr. Mihael de Neapole, din congregaţia cassineză.\nFra Iacobus Tintus, asistent al prea sfinţitului Părinte Comisar al Sf. Oficiu.\nReluăm: „1. Soarele se află aşezat în centrul lumii şi, prin urmare, este lipsit de mişcare locală.\nCenzura: Cu toţii au spus că o asemenea teză era neghioabă şi absurdă, din punct de vedere filosofic, şi categoric eretică, (subl. ns.) deoarece contrazicea în mod expres afirmaţiile Sfintelor Scripturi din multe pasaje.” Să vedem acum ce spune Scriptura:\n„Atunci a grăit Iisus către Domnul în ziua, în care au dat Dumnezeu pre amoreu supus fiilor lui Israil, când i-au bătut pre ei la Gavaon, şi s-au surpat dela faţa fiilor lui Israil; şi a zis Isus: să stea soarele spre Gavaon şi luna despre valea Aialonului. Şi au stătut soarele şi luna, cu starea până când au făcut Dumnezeu izbândă asupra vrăjmaşilor lor. Au nu este aceasta scrisă în Cartea dreptului? Şi a stătut soarele în mijlocul cerului, şi n-a mers către apus cu sfârşitul unei zile. Şi nici mai înainte, nici după aceea n-a fost zi ca aceasta ca să asculte Domnul de cuvântul omului…” (Iisus Navi, X, 12-14).\n„Iar să vedeţi şi alta, lucru mai minunat acestor mici. Au rămas toată zidirea uimită când Iisus al lui Navi au poruncit soarelui să stea pre cer nemişcat, până va birui pre vrăjmaşii lui; dară cu cât mai vârtos socotiţi că s-ar minuna când acestaş Iisus ar zice soarelui, nu să stea nemişcat pre ceriu, ci să se pogoare din ceriu pre pământ.”\n„Soarele şi luna stătu întru rânduiala ei; întru lumină zvârliturile Tale vor merge spre lumina fulgerului armelor Tale.” (Avvacum, III, 10)\nConfruntările dintre Galilei şi iezuiţi, de altfel cu totul necunoscute marelui public, s-au purtat sub semnul mândriei extraordinare a lui Galilei care se exprima în felul acesta: „Dar cum pot eu să fac aşa ceva (să demonstrez adevărul sistemului copernican), fără să-mi pierd timpul, dacă aceşti peripatetici care trebuie convinşi se arată incapabili să urmărească până şi cel mai simplu şi mai uşor de înţeles. N-aveţi ce face…”\nDar oare cum argumenta Galilei în aceste dispute?: „Ştiu că vor răspunde Da, şi că cel ce este de partea adevărului va fi în stare să facă 1000 de experimente şi 1000 de demonstraţii necesare în favoarea sa, în vreme ce celălalt nu poate avea nimic altceva decât sofisme, paralogisme şi erori (de logică). Dar dacă ei ştiu că au un asemenea avantaj asupra oponenţilor lor într-o discuţie limitată la probleme fizice în care se folosesc numai arme filosofice, de ce oare atunci când vin la întâlnire introduc imediat o armă irezistibilă şi înfricoşătoare, la vederea căreia numai se îngrozeşte şi cel mai dibaci şi competent campion?” (Galilei, Scrisoare către Benedetto Castelli 1613)\nDe acord cu „maestrul”, desigur cele 1000 de… experimente sunt puse doar ca figură de stil. El nu a experimentat acestea! Nu avea cum să le experimenteze! Dar la ce fel de armă irezistibilă şi înfricoşătoare se referă el? Evident că la armele scripturistice care îl îngrozesc pe „cel mai dibaci şi competent campion”. Atunci al cui campion mai este acesta? Cine se îngrozeşte de Scriptură? Dar de Cruce? Dar de tămâie?… Aşadar, nu a rămas sărmanul Galileo şi împreună cu el toţi cei de un cuget cu el doar la sofisme, paralogisme şi erori (de logică)? Se încurcă introducând noţiuni filosofice ale minţilor necurăţite de patimi ale filosofilor păgâni şi ale credinţelor eretice.\n„Să presupunem şi să acceptăm pentru oponent că, cuvintele textului sfânt trebuie luate exact în înţelesul lor literal, adică, la rugăciunile lui Isus Dumnezeu a oprit soarele şi a lungit ziua, astfel încât el a obţinut biruinţa; dar cer ca aceeaşi regulă să se aplice la amândoi, astfel ca oponentul să nu aibă pretenţia de a mă lega şi el să rămână liber să schimbe sau să modifice înţelesul cuvintelor. Acestea fiind zise, afirm că acest pasaj arată limpede falsitatea şi imposibilitatea sistemului cosmic aristotelic şi ptolemeic, şi că, pe de altă parte, se potriveşte întocmai cu cel copernican.\nMai întâi îl întreb pe oponent dacă el cunoaşte cu câte mişcări se mişcă soarele. Dacă ştie, trebuie să răspundă că se mişcă cu două mişcări, adică mişcarea anuală de la apus la răsărit şi cu mişcarea diurnă în direcţia opusă de la răsărit la apus.\nAl doilea, îl întreb dacă aceste două mişcări, atât de diferite şi aproape contrare una alteia, aparţin soarelui şi sunt ale lui în egală măsură. Răspunsul trebuie să fie Nu, ci numai una îi este specific proprie, anume mişcarea anuală, în vreme ce cealaltă nu e a lui ci aparţine celui mai înalt cer, adică Primului Mobil; acesta poartă cu el soarele ca şi celelalte planete şi sfera stelară, forţându-le să facă o revoluţie în jurul pământului în 24 de ore, cu o mişcare, aşa cum am spus, aproape contrară mişcării lor naturale.\nAcum, dacă ziua nu derivă din mişcarea soarelui ci din cea a Primului Mobil, cine nu vede că pentru a lungi ziua trebuie să fie oprit Primul Mobil şi nu soarele? Într-adevăr, se află cineva care pricepe aceste prime elemente ale astronomiei şi care nu înţelege că, dacă Dumnezeu a oprit mişcarea soarelui, El ar fi tăiat şi scurtat ziua în loc să o lungească? Căci, mişcarea soarelui fiind contrară învârtirii diurne, din ce se mişcă mai mult soarele către răsărit, cu atât se încetineşte progresia sa către apus, în timp ce prin mişcarea sa diminuată sau anihilată soarele ar face aceasta mult mai devreme; acest fenomen este observat la lună, a cărei revoluţii diurne sunt mai lente decât cele ale soarelui cu cât mişcarea sa proprie este mai rapidă decât a soarelui.\nSă adăugăm la aceasta că nu este de crezut că Dumnezeu ar opri numai soarele, lăsând celelalte sfere să continue; căci atunci ar trebui în mod necesar ca El să modifice şi să refacă toată ordinea, apariţiile şi aranjamentele celorlalte stele în relaţie cu soarele, şi ar tulbura din temelii întregul sistem al naturii. Pe de altă parte, este de crezut că El ar opri întregul sistem de sfere cereşti, care apoi s-ar putea întoarce la lucrul lor fără nici o tulburare şi schimbare după perioada în care au fost oprite.\nCăci eu am descoperit şi am demonstrat convingător că globul solar se învârte în jurul său însuşi, făcând o rotaţie completă în aproximativ o lună lunară, în exact aceeaşi direcţie ca toate celelalte revoluţii cereşti; mai mult, este foarte probabil şi rezonabil ca, fiind instrumentul principal şi ministrul naturii şi aproape inima lumii, soarele dă nu numai lumina (aşa cum o face în mod evident) ci şi deasemenea dă mişcare tuturor planetelor ce evoluează în jurul său; de aici, dacă în conformitate cu poziţia lui Copernic mişcarea diurnă este atribuită pământului, oricine poate vedea că este de ajuns ca să opreşti soarele ca să opreşti întregul sistem, şi astfel să lungeşti perioada iluminării diurne fără să modifici în nici un fel restul relaţiilor mutuale ale planetelor; şi că exact aşa sună cuvintele textului sfânt. Iată deci modul în care prin oprirea soarelui se poate lungi ziua pe pământ, fără să introducă nici o tulburare între părţile lumii şi fără să schimbe cuvintele Scripturii.” (Galilei, Scrisoare către Benedetto Castelli 1613)\nIată deci, că Galilei introduce o inovaţie astrofizică pentru a tâlcui pasajul scripturistic în modelul copernican: soarele e în centrul universului, dar nu fix şi nemişcat, ci se mişcă în jurul axei sale, trăgând după sine în mişcarea sa toate planetele.\nSfântul Ioan Damaschin a trăit în secolul al VIII-lea, iar Matei Vlastare în prima jumătate a secolului al XIV-lea, deci Galilei ar fi putut fără nici o problemă să-i consulte, mai ales pe problemele astronomice în directă legătură cu Scriptura. El ar mai fi găsit următoarele argumente patristice pe care le redăm mai jos:\nGalilei: – „Al doilea, îl întreb dacă aceste două mişcări, atât de diferite şi aproape contrare una alteia, aparţin soarelui şi sunt ale lui în egală măsură. Răspunsul trebuie să fie Nu, ci numai una îi este specific proprie, anume mişcarea anuală, în vreme ce cealaltă nu e a lui ci aparţine celui mai înalt cer, adică Primului Mobil; acesta poartă cu el soarele ca şi celelalte planete şi sfera stelară, forţându-le să facă o revoluţie în jurul pământului în 24 de ore, cu o mişcare, aşa cum am spus, aproape contrară mişcării lor naturale.”\nRedăm şi textul din Vulgata, aşa cum l-ar fi citit Galilei: „tunc locutus est Iosue Domino in die qua tradidit Amorreum in conspectu filiorum Israhel dixitque coram eis sol contra Gabaon ne movearis et luna contra vallem Ahialon steteruntque sol et luna donec ulcisceretur se gens de inimicis suis nonne scriptum est hoc in libro Iustorum…”\nSol et luna, deci, a stat şi luna, cea care se mişcă altfel, după Copernic: „Numai luna face cursul său în jurul pământului.”\nSfântul Ioan Damaschin: „Învăţaţii spun că printre aceşti luminători sunt şapte planete; ei spun deasemeni că ele au o mişcare contrară cerului. Din pricina aceasta le-au numit planete. Ei spun că cerul se mişcă dela răsărit la apus şi planetele dela apus la răsărit iar cerul trage împreună cu el pe cele şapte planete prin mişcarea lui, pentru că este mai iute.”\nAceastă părere a fost cea primită de Sfinţii Părinţi, şi nicidecum cea a lui Galilei care, aşa cum am văzut, face ca soarele să imprime mişcarea celorlalte planete.\nMatei Vlastare: – „Drept aceea ambii luminători se şi mişcau împreună de o potrivă sau mai vârtos nevariat de-odată cu universul ca şi cum ar fi fost aşteptând finitul creării universului, iar în ziua a şasea se formează omul prin mâinile lui Dumnezeu, înflorind încă frumos echinocţiul şi fiind luna mai că asemenea cu soarele în abundanţa splendorii… înconjurând ei acuma pentru prima oară ca nişte sateliţi pre acela ce avea să împărăţească asupra creaţiunii… apoi aşa după ziua a şaptea începând luminătorii să alerge ca din bariere deschise şi nefiind făcuţi a se mişca asemenea de iute s-a introdus anomalia.”\nGalilei: „Să adăugăm la aceasta că nu este de crezut că Dumnezeu ar opri numai soarele, lăsând celelalte sfere să continue; căci atunci ar trebui în mod necesar ca El să modifice şi să refacă toată ordinea, apariţiile şi aranjamentele celorlalte stele în relaţie cu soarele, şi ar tulbura din temelii întregul sistem al naturii. Pe de altă parte, este de crezut că El ar opri întregul sistem de sfere cereşti, care apoi s-ar putea întoarce la lucrul lor fără nici o tulburare şi schimbare după perioada în care au fost oprite.”\nAcestor afirmaţii eretice li s-a dat un răspuns teologic fundamentat din partea celui mai mare teolog catolic al vremii, cardinalul Bellarmino, răspuns din care reţinem următoarele pasaje de apologetică surprinzător de ortodoxă:\n„1.… Dar ca să doreşti a afirma că soarele, în cel mai adevărat sens, se află în centrul universului şi doar se învârteşte în jurul axei sale fără să meargă de la răsărit la apus, este o atitudine foarte primejdioasă şi care va sminti nu numai pe toţi filosofii şi teologii scolastici ci va răni şi sfânta noastră credinţă prin contrazicerea Scripturii.\n2. După cum ştiţi, Conciliul de la Trident interzice interpretarea Scripturii în alt fel decât au făcut-o în consens Sfinţii Părinţi. Acum, dacă sfinţia voastră va citi, nu numai Părinţii, ci şi comentatorii moderni ai Facerii, Psalmilor, Ecclesiastului şi Isus Navi, veţi descoperi că toţi aceştia sunt de acord în a interpreta literal învăţătura după care soarele este în ceruri şi se roteşte în jurul pământului cu o viteză uriaşă iar pământul e foarte depărtat de ceruri, în centrul universului şi nemişcat. Luaţi în considerare atunci, cu toată înţelepciunea, dacă Biserica poate îngădui ca Scriptura să fie interpretată în mod potrivnic Sfinţilor Părinţi şi a tuturor comentatorilor moderni, atât latini cât şi greci…\n3.…În cazul îndoielii ar trebui să nu părăsim tâlcuirea textelor sfinte dată de către Sfinţii Părinţi.\nAş adăuga că omul care a scris: pământul stă veşnic; soarele se ridică şi coboară, şi se grăbeşte la locul său de unde a răsărit, a fost Solomon, care nu numai că a vorbit din inspiraţie divină ci era şi înţelept şi învăţat, mai presus de ceilalţi, în ştiinţele omeneşti şi în cunoaşterea lucrurilor create. Şi cum toată înţelepciunea o avea de la Însuşi Dumnezeu, nu se poate ca el să fi făcut astfel de afirmaţii potrivnice adevărului, fie dovedit, fie cu putinţă a fi dovedit. Dacă tu îmi spui că Solomon vorbeşte după aparenţe, până acolo încât să ne spună că soarele ni se pare nouă a se mişca, în vreme ce pământul face acest lucru în realitate, întocmai cum spune poetul: «Ţărmul nu se îndepărtează de noi,» eu îi răspund, că deşi călătorului i se pare că ţărmul se îndepărtează de corabia în care stă şi nu corabia de ţărm, totuşi el ştie că aceasta este o iluzie şi este în stare să-şi corecteze judecata, căci experienţa îi spune clar că pământul stă nemişcat şi că ochii săi nu se înşeală când îi spun că soarele, luna şi stelele sunt în mişcare.” (Scrisoarea lui Bellarmino către Foscarini)\n„A susţine că pământul se învârteşte în jurul soarelui este la fel de greşit ca şi a spune că Iisus Hristos nu S-a născut din Fecioară!” (Cardinalul Bellarmino 1615, în timpul procesului lui Galileo)\nOare câţi dintre noi, ortodocşii căldicei de astăzi, am putea emite cu fruntea sus o asemenea frază de mărturisire a dreptei credinţe? Aşa se face că ne trezim că auzim aceste mărturisiri de credinţă ortodoxe din gura altora. Să luăm aminte!\nÎn schimb, iată ce îl mâna să spună duhul mândriei şi slavei deşarte pe Galilei: „În materie de ştiinţă, autoritatea a mii de oameni nu valorează cât raţionamentul umil al unui singur individ.”\nSe cunoaşte activitatea de reabilitare a lui Galilei purtată de biserica catolică sub patronajul papei Ioan Paul II între 1979 şi 1992. Aici este flagrantă aceeaşi atitudine ecumenistă a Vaticanului, de data aceasta aplicată în domeniul relaţiilor cu ştiinţa. Din această atitudine ar reieşi că „biserica” clasică, cel puţin în perspectiva papilor de dinainte de Conciliul Vatican II, şi „ştiinţa” de dinainte de Einstein ar avea „două percepţii parţiale şi opuse”, în faţa cărora există „o percepţie mai largă ce le include şi le depăşeşte pe amândouă”, – oare nu este vorba aici de o nouă ordine mondială în care Vaticanul este angrenat cu toate forţele? Trist este că în acest angrenaj sunt antrenaţi nu puţini teologi „ortodocşi” ce promovează exact aceleaşi idei ale „concilierii ştiinţei şi religiei la sfârşit de mileniu.” Aceştia şi mulţi teologi-ingineri, sau teologi-biologi, par a fi ghidaţi în relaţia ştiinţă-religie de ultimele curente de la Vatican. Pentru ei mai ales, dar şi pentru ceilalţi cititori, redăm aici „înfricoşata” condamnare a lui Galilei, aşa cum a fost ea emisă de inchiziţie:\n„Spunem, pronunţăm, hotărâm şi declarăm că tu, Galileo, datorită celor expuse pe larg în acest proces şi pe care deja le-ai mărturisit, te-ai făcut potrivit acestui Sf. Oficiu cu totul suspect de erezie, adică de a fi susţinut şi crezut o învăţătură ce este mincinoasă şi potrivnică dumnezeieştii Sfinte Scripturi: anume aceea potrivit căreia soarele se află în centrul lumii şi nu se mişcă de la răsărit la apus, şi că cineva ar putea susţine şi apăra ca posibilă o părere după ce aceasta a fost declarată şi definită ca potrivnică Sfintei Scripturi. Prin urmare, ai încălcat toate interdicţiile (cenzurile) şi pedepsele rânduite şi poruncite de către sfintele canoane şi de către toate legile particulare şi generale privitoare la astfel de abateri. Am vrea să te iertăm de acestea de vei vrea ca mai întâi, din toată inima şi cu credinţă nestrămutată, în faţa noastră să te lepezi (abjuri), să blestemi şi să te scârbeşti de numitele rătăciri şi erezii, şi de fiecare rătăcire şi erezie potrivnică Bisericii Catolice şi Apostolice, aşa cum te vom îndrepta şi învăţa.\nMai departe, pentru ca această rătăcire primejdioasă şi pierzătoare şi încălcare a ta să nu rămână cu totul nepedepsită, şi pentru ca în viitor să fii mai cu băgare de seamă, şi ca pildă pentru alţii de a se păzi de greşeli de acest fel, poruncim ca lucrarea Dialog de Galileo Galilei să fie interzisă prin edict public.\nTe osândim la domiciliu forţat în acest Sf. Oficiu după cum ne va fi nouă pe plac. Ca un canon îţi poruncim să reciţi cei 7 psalmi de pocăinţă odată pe săptămână în următorii 3 ani. Şi ne dăm noi înşine puterea de a micşora, schimba, sau ridica cu totul sau în parte zisele canoane şi pedepse.”\nCum vi se pare acest text, seamănă cu tortura şi arderea pe rug, aşa cum ştiu mai toţi oamenii care au doar o vagă idee despre acest subiect? Iată „făcătură de basme” cu care vrăjmaşul a înşelat şi rătăcit o mulţime mare de suflete.\nA urmat abjurarea lui Galilei din 1633, iar pentru apologetica „liber cugetătorilor” s-a mai născut un „martir”, sau cel puţin „mărturisitor” al adevărului de pe altarul ştiinţei, „prigonit pentru dreptate”. Pentru a-l face şi mai impresionant, „hagiografia” ştiinţifică a pus în gura lui Galilei celebrele cuvinte E pur si muove:\n„Galileo a rămas până la moartea sa (1642) sub osânda arestului la domiciliu. Nu este totuşi, drept a vorbi despre el ca un «întemniţat» în orice sens adevărat al cuvântului. După cum ne relatează biograful său protestant, von Gebler, «O privire aruncată asupra celui mai adevărat izvor istoric pentru vestitul proces, va convinge pe oricine că Galileo a petrecut cu totul 22 de zile în clădirile Sfântul Oficiu (adică Inchiziţia), şi chiar şi atunci nu într-o celulă de puşcărie cu gratii la ferestre, ci în elegantul şi comodul apartament al unui oficial al Inchiziţiei.» În rest, i s-a permis să se folosească pentru vizite şi odihnă de casele prietenilor, care erau totdeauna confortabile şi de obicei luxoase.\nEste cu totul neadevărat – aşa cum se afirmă tot timpul – că el a fost fie torturat, fie orbit de persecutorii săi – deşi în 1637, 5 ani înainte de moartea sa a orbit complet – sau că i s-a respins îngroparea în pământ consacrat. Dimpotrivă, deşi papa (Urban VIII) nu a îngăduit ca să ridice un monument deasupra mormântului său, el a trimis binecuvântarea sa specială celui ce era pe moarte, care nu numai că a fost îngropat în pământ consacrat, ci şi în biserica Santa Croce de la Florenţa.\nÎn final, celebrul «E pur si muove», ce se presupune că a fost spus de Galileo, când s-a ridicat din genunchi după ce a abjurat mişcarea pământului, este o ficţiune recunoscută, care n-a fost menţionată nicăieri mai mult de un secol de la moartea lui, petrecută la 8 ianuarie 1642, anul în care s-a născut Newton.”…\n… „Iar Galilei, care se poate să fi fost uneori cutezător, nu era un prost. Ce-o fi gândit în acele clipe nu vom şti niciodată, dar este improbabil, dată fiind situaţia, ca el să fi spus cu adevărat aşa ceva. Este un omagiu adus personalităţii sale puternice şi influenţei marcante pe care individualitatea sa a avut-o asupra istoriei, omagiu pe care legenda îl perpetuează, fără vreo dovadă care să-l susţină.” (R. Spangenburg, D.K. Moser; Istoria ştiinţei)\nEste limpede deci, că Galilei n-a rostit această propoziţie memorabilă, ci că ea este un mit apărut mai târziu, în vremea iluminismului. Pentru cei amatori de informaţii mai exacte, s-a arătat că expresia cu pricina a fost pusă în circulaţie ca o propagandă anticatolică de către jurnalistul Giuseppe Baretti în 1757 într-o antologie publicată la Londra, Italian Library, fiind destinată publicului britanic.\nDovada faptului că el nu a înfruntat tribunalul bisericesc este faptul că a fost ulterior înmormântat într-o biserică. Ori un păcătos neabsolvit n-ar fi avut niciodată parte de un asemenea tratament. Celebrele cuvinte i-au fost atribuite savantului probabil de către acei care şi-au dorit ca el să fi zis aşa ceva. Aceşti liber cugetători ar fi vrut poate să rostească ei aceste cuvinte în vremea lor, iar ateii comunişti de mai târziu le-au întrebuinţat ca pe un motto al victoriei lor.\nŞi atunci iată următorul dialog:\n– „Galilei” (umaniştii, liber cugetătorii, masonii, ateii, comuniştii, socialiştii, globaliştii, ştiinţa, filosofia…): „Şi totuşi se mişcă”\n– DUMNEZEU (Biserica, Proorocii, Sfinţii Părinţi):\n„IACA STĂ” („şi pământul în veac stă.”)\nAcestea fiind spuse, iată în final concluziile ce se impun:\n– Galilei a fost pe bună dreptate condamnat pentru erezie, şi nu pentru abaterea disciplinară de a fi îndrăznit să tâlcuiască Scriptura;\n– Teoria lui şi a lui Copernic este atât eretică teologic cât şi falsă ştiinţific;\n– Osândirea lui a fost după cum s-a văzut cu mult mai blândă decât spune propaganda ateistă/iluministă. Eppur si muove este o invenţie a mitologiei antiecleziale liber-cugetătoare, masonice şi ateiste de sfidare a Scripturii şi Sf. Tradiţii bisericeşti;\n– Oscilaţiile papistaşe care au dus la retractări şi reabilitări (Ioan Paul II) arată doar o diplomaţie şi inconsecvenţă iezuită, urmărind alte scopuri decât apărarea dogmelor bisericeşti;\n– Universitarii cu pricina nu au dreptate, ci se menţin pe o poziţie deschis anti-eclezială, şi în final antihristică, exact în duhul unora de pe la noi (Moise, Cernea, etc.)\n","date":"01-02-2008","img":"https://axaneamului.ro/posts/magazine/axa-i/1/stiinta-si-credint%C4%83-relatie-fara-conflict/images/0.jpg","permalink":"https://axaneamului.ro/posts/magazine/axa-i/1/stiinta-si-credint%C4%83-relatie-fara-conflict/","series":["AXA ANUL I"],"tags":["Galileo Galilei","lună","Pământ","soare","știință"],"title":"Știinţă şi credinţă: relaţie fără conflict?"},{"author":"Alexandru Nechifor","categories":["Cetatea creștină"],"content":"Arheologia şi istoria artelor spun: cuvîntul icoană, de origine greacă (eikôn, care înseamnă portret), era folosit de către Bizanţ, în vremea cînd imaginile creştine erau în formare, pentru a desemna „orice reprezentare a lui Hristos, a Fecioarei, a unui sfînt, a unui înger sau a unui eveniment din istoria sfîntă, chiar dacă acea imagine era pictată, sculptată, mobilă sau monumentală şi indiferent de tehnica cu ajutorul căreia a fost elaborată”, astăzi termenul aplicîndu-se mai ales lucrărilor de şevalet.\nTradiţia spune că prima icoană este o imagine imprimată în mod minunat pe un ştergar cu care Iisus S-a şters pe faţă, ştergar care a ajuns la regele Abgar al Odesei, care, fiind lepros, şi auzind de minunile Mîntuitorului, trimisese oameni de la curtea sa pentru a-L chema la el . Actul săvîrşit de Hristos, de a-Şi imprima chipul pe acest ştergar „pare în primul moment legat de dorinţa regelui de a căpăta o reprezentare a lui Hristos, în realitate însă are un sens mult mai cuprinzător. Este implicată aici infinita purtare de grijă faţă de întreg neamul omenesc, care este mîntuit, sfinţindu-se prin Chipul lui Hristos”.\nExistă şi o altă istorie, a unei bucăţi de pînză, pe care o femeie, Veronica, a dat-o Domnului Hristos, pe drumul Crucii, (cuvîntul Veronica înseamnă „icoană adevărată”), deşi pînă în secolul V nu se face referire la aceasta, existenţa ei fiind uitată.\nLa începutul creştinismului, pentru că pentru acea lume, „Întruparea lui Hristos şi misterul crucii reprezentau, pentru unii, un scandal, iar pentru alţii, nebunie”, s-au folosit în special simboluri.\n„Pentru a-i obişnui treptat pe oameni cu realitatea de negîndit a Întrupării, Biserica li s-a adresat iniţial printr-un limbaj mai accesibil decît imaginea directă”. „Era, după cum spune Sfîntul Pavel, hrană pentru dinţii de lapte specifici copilăriei. Calitatea iconică a imaginii nu pătrundea decît foarte greu în conştiinţa şi în arta oamenilor. Numai împrejurările şi necesităţile diferitelor epoci istorice au evidenţiat progresiv caracterul sacru al imaginii, au condus la dispariţia simbolurilor primitive şi au epurat arta creştină de toate acele elemente străine care îi mascau conţinutul”.\nMulte dintre aceste simboluri, erau preluate din cultura păgînă a acelui timp, şi transformate. De exemplu, (în catacombe): anotimpurile, care vestesc învierea; o corabie, care vesteşte belşugul; porumbelul, palmierul, grădina, care amintesc de rai. Altele au fost inventate, începînd cu secolul al II-lea: închinarea magilor – convertirea păgînilor; înmulţirea pîinilor – Cina cea de Taină; viţa de vie – taina vieţii divine, etc. Crucea este reprezentată ca o ancoră, un trident. Simbolul cel mai important este peştele: IHTIS – „Iisus Hristos Theou Uios Sotir”, care înseamnă „Iisus Hristos, Fiul lui Dumnezeu Mîntuitorul”.\nPrimele icoane făcute de mînă omenească, după tradiţie, sunt cele ale Sfîntului Apostol Luca, care a pictat, puţin după Cincizecime, chipul Maicii Domnului, (în trei variante: una aparţinînd tipului „Milostiva” (Eléousa), în care Fecioara şi Pruncul se mîngîie reciproc, accentuînd naturaleţea sentimentului uman, a tandreţii şi iubirii materne; alta aparţinînd tipului „Odighitria” (Odègètria), sau „Călăuzitoarea”, în care Fecioara şi Pruncul sunt reprezentaţi din faţă, orientaţi către privitor – scoate în evidenţă dumnezeirea Pruncului; cea de-a treia o reprezenta pe Maica Domnului fără Prunc, în poziţia asemănătoare celei din Deisis, cu braţele împreunate în rugăciune, adresîndu-se lui Iisus); chipul Mîntuitorului; al celor doi mari Apostoli Petru şi Pavel. Însă aceste icoane nu s-au păstrat pînă în zilele noastre, deşi în Franţa şi în Italia există un număr de icoane care sunt făcute după icoanele originale ale Sfîntului Apostol Luca.\nMotivaţia existenţei icoanei Icoana este o vedere a lui Dumnezeu întrupat, care este necesară şi mîntuitoare oamenilor (a căror alcătuire dihotomică implică şi obligă prezenţa divinităţii în materie): „Apostolii L-au văzut întrupat pe Hristos… şi I-au auzit cuvintele; şi noi dorim să auzim şi să vedem, spre a căpăta fericirea Domnului”; „Ei L-au văzut faţă către faţă – pentru că El era prezent în trup, însă noi, pentru că El nu este prezent fizic, auzim cuvintele Sale prin intermediul cărţilor, venerăm aceste cărţi care ne fac să auzim cuvintele Sale. La fel se întîmplă cu icoana pictată; privind trăsăturile trupului Său, pătrundem cu spiritul, după putinţă, slava dumnezeiască. Suntem duali, constituiţi din suflet şi din trup, iar sufletul nostru nu este unul la vedere, ci este învăluit într-un fel de veşmînt; ne este imposibil să tindem spre spiritual fără corporal. Căci aşa cum auzim cuvintele sensibile cu urechile noastre trupeşti şi aşa cum înţelegem lucrurile spirituale, tot astfel, prin contemplaţia în trup, ajungem la contemplaţia în duh. Hristos Şi-a asumat un trup şi un suflet pentru că omul are un trup şi un suflet; de aceea şi botezul, comuniunea, rugăciunea, psalmodierea sunt duale: sensibile şi spirituale”.\nIcoana, ca posibilitate, există datorită Întrupării Fiului lui Dumnezeu, „realizarea mîntuirii noastre pe pămînt şi slava în spirit şi în adevăr nu exclud materia şi trupul ci, dimpotrivă, le presupun”.\nLa fel cum vederea în trup a Mîntuitorului a fost necesară pentru oamenii din timpul Întrupării Sale, la fel este necesară şi acum. Pentru dovedirea acestui lucru este suficient să ne imaginăm doar cum ar arăta o Biserică fără icoane, sau cum ar arăta în general viaţa unui creştin fără icoane (sau, în definitiv, pentru că la asta ar duce negarea lor, fără orice lucru material care ar aminti ceva despre Dumnezeu). Dacă nu ar exista icoanele, credinţa ar slăbi foarte mult, deoarece cel mai folosit simţ omenesc ar rămîne înafara lucrării spre cunoaşterea lui Dumnezeu. Ea răspunde unei nevoi de concret a omului, care vrea să-L ştie mereu pe Dumnezeu aproape.\nDe asemenea, ea are şi un rol educativ, şi de propovăduire a cuvîntului lui Dumnezeu, care este de viaţă dătător, şi necesar tuturor pentru mîntuire. Trimiterea la propovăduire a Apostolilor include şi porunca pictării icoanelor.\nImportanţa icoanelor reiese şi din pomenirea ei după auzire în textul de la I Ioan 1, 1-2: „Ce era de la început, ce am auzit, ce am văzut cu ochii noştri, ce am privit şi mîinile noastre au pipăit despre Cuvîntul vieţii – şi Viaţa s-a arătat şi am văzut-o, şi mărturisim…”. În acest text, enumerarea simţurilor nu este întîmplătoare, ci exprimă o anumită intensitate de cunoaştere prin acestea: întîi este auzul, apoi este văzul, şi apoi atingerea. Pentru a exemplifica, ne putem gîndi la Toma, care a auzit că Hristos a înviat, dar nu a crezut, pînă nu L-a văzut în carne şi oase, şi mai mult, pînă nu L-a pipăit, pentru a se convinge.\nPosibilitatea reprezentării lui Hristos în iconografie Hristos S-a întrupat. „Pămînt eşti şi în pămînt te vei întoarce” (Facere 3, 19) s-a zis trupului. Deci Hristos a venit şi pentru a readuce trupurile oamenilor, nu numai sufletele lor, la strălucirea nestricăciunii.\nPosibilitatea reprezentării chipului Mîntuitorului a stîrnit controverse în timpul perioadei iconoclaste, cînd unii nu puteau să admită faptul că Dumnezeirea Mîntuitorului poate fi reprezentată pe lemn şi din materialele picturii. Ei spuneau că fiindcă acest lucru nu este posibil, reprezentarea chipului uman al Mîntuitorului este o blasfemie, deoarece nega Dumnezeierea Domnului Hristos. Interesant este că şi afirmarea, legitimitatea existenţei şi venerării icoanelor se bazează tot pe Întruparea Cuvîntului lui Dumnezeu, numai că înţeleasă cum trebuie.\nPentru iconoclaşti: „o icoană veritabilă trebuie să aibă aceeaşi natură cu cel pe care-L reprezintă, fiindu-i în mod obligatoriu consubstanţială (omoousion). Plecînd de la acest principiu, iconoclaştii ajung în mod inevitabil la concluzia că numai Euharistia este icoana lui Hristos. Pentru a evita idolatria – spuneau ei – Hristos a ales pîinea ca imagine a Întrupării Sale, dat fiind că pîinea nu are nici o asemănare cu omul”, ceea ce este ridicol, pentru că Euharisia este chiar Trupul şi Sîngele Mîntuitorului, şi dacă imaginea prototipului ar fi identică cu prototipul, atunci ar fi chiar prototipul, după cum aveau să susţină apărătorii icoanelor.\nIconoclaştii mai spuneau despre imaginea făcută de un pictor, că „nu putea să fie imaginea lui Hristos. Arta figurativă în general este o împietate faţă de dogma Întrupării divine. Ce face pictorul neştiutor – se întrebau iconoclaştii – cînd conferă o formă celor ce nu pot fi crezute decît cu inima şi mărturisite prin cuvînt? Numele lui Iisus Hristos este numele Dumnezeu-Omului. Ca atare, dacă Îl reprezentaţi, comiteţi o dublă blasfemie: mai întîi, încercaţi reprezentarea Divinităţii invizibile; apoi, dacă urmăriţi reprezentarea iconică a naturii divine şi a naturii umane ale lui Hristos, tindeţi către confuzia celor două naturi, alunecînd în monofizism. Voi răspundeţi că reprezentaţi doar trupul lui Hristos, carnea Sa văzută şi palpabilă. Dar această carne este omenească şi reprezentaţi, prin urmare, numai umanitatea lui Hristos, adică doar firea Sa omenească. Or, în acest caz, o despărţiţi de Dumnezeirea cu Care S-a unit, căzînd în nestorianism. În adevăr, carnea lui Iisus Hristos este carnea lui Dumnezeu-Cuvîntul: întru totul însuşită şi îndumnezeită de El. Cum dară aceşti necredincioşi îndrăznesc să despartă Dumnezeirea de carnea lui Hristos, reprezentînd-o doar pe aceasta din urmă, ca şi cum ar fi vorba doar de un om oarecare? Biserica crede în Hristos, Care uneşte în El umanitatea şi Dumnezeirea neamestecat şi nedespărţit. Dacă arătaţi doar umanitatea lui Hristos, despărţiţi cele două naturi ale Sale, atribuind umanităţii Sale o existenţă proprie, o viaţă independentă, văzînd în ea o persoană separată şi introducînd astfel o a patra Persoană în Sînul Sfintei Treimi.”\nGreşeala făcută de iconoclaşti consta în faptul că nu au făcut distincţie între ipostas şi natură în ceea ce-L priveşte pe Mîntuitorul Hristos, neînţelegînd de fapt unirea ipostatică a celor două naturi ale Lui, în Persoana Lui unică, sau dacă, au înţeles asta, n-au putut să o şi aplice în teoria despre icoane, care Îl reprezintă pe Hristos ca Persoană divino-umană, şi nu una dintre cele două naturi ale Sale.\n„Icoana Sa este imaginea unei Persoane divine întrupate, care transmite trăsăturile Fiului lui Dumnezeu venit în trup, devenit vizibil şi, prin urmare reprezentabil cu mijloace omeneşti.”\nMijloacele de expresie ale icoanei Principalele caracteristici ale icoanei sunt: se ocupă doar cu prezentarea adevărului; nu prezintă raportul real dintre fiinţe şi lucruri, la fel cum face arta profană, (care „urmează legile opticii care-şi aruncă laţul asupra lucrurilor” şi „fundamentează unitatea de acţiune – laţul timpului şi unitatea de perspectivă – laţul spaţiului”, formînd un punct de vedere „plin de iluzie optică, folositor pentru viaţa curentă, dar care nu este viziunea totală”); reduce la minimum detaliile, ele fiind folosite doar în măsura în care ajută la exprimarea esenţialului; nu prezintă nimic din viaţa cotidiană a omului, nu narează asupra istoriei, ci se arată atitudinea pe care el trebuie să o adopte în orice împrejurare a vieţii.\nOmul Trupul omului care tinde spre Dumnezeu, prin rugăciune, deşi nu se schimbă biologic, pentru că harul se uneşte cu mintea, învaţînd-o să controleze întregul trup, („…ochii, pentru ca să privească întru curăţenie; urechile, pentru ca să audă cu pace; limba, pentru ca să nu grăiască decît de bine; mîinile, pentru ca ele să se mişte doar pentru a se înălţa în rugăciune şi a face fapte de milostenie; pîntecele, pentru a păstra în limitele cuviinţei obiceiul mîncării şi al băuturii; picioarele, pentru ca ele să meargă drept spre voinţa lui Dumnezeu”), ajunge să aibă, într-un fel, proprietăţile trupului duhovnicesc pe care va fi să le dobîndească la învierea drepţilor. În icoană, deci, va fi stilizat, alungit, zvelt, în aşa fel încît să dea mărturie despre prezenţa harului, şi despre o subţiere a materialităţii, de îndumnezeire a ei.\nChipurile sfinţilor strălucesc, dar pentru că lumina care transpare din aceste chipuri nu este una provocată de o sursă exterioară, naturală, ea este sugerată în icoană prin linii subţiri de culoare foarte deschisă, „fine şi precise, pătrunzătoare ca nişte raze ale energiei îndumnezeitoare”, aranjate nenatural, constituind ultima şi cea mai deschisă culoare aplicată, care le dau pur şi simplu viaţă. Ochii sunt măriţi, cu privirea fixă, opaci; buzele fine sunt lipsite de senzualitate, „sunt făcute pentru a cînta lauda, pentru a se hrăni cu Euharistie şi pentru a da sărutul păcii”. Urechile „alungite ascultă liniştea. Nasul nu este decît o curbă foarte fină; fruntea foarte largă şi înaltă; uşoara sa deformaţie accentuează predominanţa unei gîndiri contemplative. Culoarea închisă a ochilor înlătură orice notă carnală şi naturalistă.”\n„Aceste detalii cu aspect neobişnuit, în special organele senzoriale pe care le vedem în icoane, aceşti ochi fără strălucire, aceste urechi cu forme uneori bizare, toate acestea nu sunt prezentate în mod naturalist, dar nu pentru că artistul nu ar fi putut să le redea aşa cum le vedea în natură, ci pentru că, aici, forma lor naturală nu ar fi corespuns şi nu ar fi avut nici un sens. Rostul lor în icoană nu este de a ne apropia de ceea ce vedem în natură, ci de a ne aminti că suntem în faţa unui trup care resimte ceea ce în mod obişnuit scapă percepţiei: pe lîngă percepţia lumii fizice, cea a lumii spirituale”\nPersonajele sunt aşezate frontal, iar privirea lor este întotdeauna îndreptată spre privitor. Aparenta imobilitate, care este doar exterioară, întăreşte sentimentul că totul se petrece în interior; nu mai există nimic din cotidianul neastîmpăr, din neliniştile şi grijile obişnuite ale existenţei vremelnice, ci stăpîneşte pacea.\nVeşmintele urmăresc forma anatomică, care adeseori, şi în mod admirabil, este deformată. Volumul pe care aceste veşminte ar trebui să le sugereze, este un pretext pentru aplicarea unor lumini, care prin forma lor, clară şi strălucitoare, spun aceeaşi prezenţă a Duhului.\nAm putea spune că icoana este oglinda duhovnicească a sfinţilor.\nNatura înconjurătoare Îndumnezeirea omului nu poate lăsa natura înconjurătoare, (care „a fost supusă deşertăciunii – nu din voia ei, ci din cauza aceluia care a supus-o – cu nădejde, pentru că şi făptura însăşi se va izbăvi din robia stricăciunii, ca să fie părtaşă la libertatea măririi fiilor lui Dumnezeu” (Romani 8, 20-21), şi deci a cărei stare depinde de modul legăturilor omului cu Creatorul), în starea ei de acum. În concepţia Bisericii Ortodoxe, „frumuseţea nu este frumuseţea specifică stadiului actual al creaţiei, ci un atribut al veacului ce va să vină, cînd Dumnezeu va fi totul în toate”, sau „valoarea şi frumuseţea lumii văzute nu constă în splendoarea trecătoare a stării de acum, ci în transfigurarea ei potenţială, realizată cu ajutorul omului”.\nEshatologică prin excelenţă, icoana o va prezenta supusă aceleaşi puteri purificatoare şi unificatoare a harului, în lumina celei de-a opta zi a creaţiei, pentru că „specificul sfinţeniei este acela de a sfinţi ceea ce o înconjoară: îndumnezeirea omului trece asupra ambianţei. Acestea sunt premizele transfigurării cosmice. În şi prin om se realizează şi se manifestă participarea făpturii la viaţa veşnică a făpturii”. „Unirea în Dumnezeu a tuturor făpturilor, începînd cu îngerii şi pînă la creaturile inferioare, iată viitorul univers restaurat care, în icoană, se opune discordiei generale, adică împărăţiei stăpînitorului acestei lumi”.\nEste arătată într-o staticitate dinamică, avînd un ritm şi o stare ascensională corespondente cu cele ale omului tinzînd spre Dumnezeu; nu mai există haosul şi divizarea lumii, care porneau din haosul interior al omului.\nAşadar, în reprezentarea unor munţi sau altor forme de relief (stînci, peşteri, crăpături ale pămîntului, marea), se renunţă, la fel ca în cazul prezentării omului duhovnicesc, la naturalismul comun, care, după cum s-a spus, nu este adevărata faţă a naturii. Din munţi este păstrată doar caracteristica principală – aceea de conglomerat de forme ascuţite grupate, mai mari la bază şi mai mici la înălţime, formînd un corp care spre vîrf se subţiază. În rest nu aduc cu nimic a munţii pe care îi ştim din natură. În funcţie de scena în care aceştia apar, de acţiunea care se petrece înăuntru (a scenei în ansamblu – acţiune exterioară, ca fapt istoric; a interiorului personajelor – ca trăire spirituală; şi cea a timpului veşnic, în care nu există decît prezent), munţii pot lua diferite „înfăţişări”. O trăsătură comună este că toţi strălucesc nenatural, spunînd în-dumnezeirea.\nPeşterile, cele mai multe simbol, ajută la transmiterea mesajului icoanei. În scena Naşterii, de exemplu, întunecimea ei, care cîteodată merge pînă la negru neamestecat, simbolizînd întunecimea păcatului în care se afla lumea pînă la Întruparea Mîntuitorului, este folosită pentru a scoate în evidenţă albul, care în acest fel devine strălucitor, al scutecelor Pruncului. De asemenea, ele au formele cele mai ciudate, fără însă a putea vreodată să fie confundate cu altceva.\nMarea, apa, ca şi celelalte, sunt de asemenea foarte bizare, raportat bineînţeles la felul nostru obişnuit de a le înţelege; la fel şi animalele, în special fiarele sălbatice, a căror raport cu omul revine la cel dinainte de căderea în păcat (a se vedea leii care sunt blînzi ca nişte pisici în preajma sfinţilor).\nClădirile Dacă despre oameni se poate spune că sunt logic alcătuiţi, adică au toate membrele, care sunt la locul lor, ca şi veşmintele, clădirile îşi pierd cîteodată orice legătură cu mărimea şi forma personajelor. Uneori sunt foarte mici şi înguste, ocupînd un spaţiu infirm din compoziţie, alteori zidurile acestora nu au grosime, geamurile, uşile, ori sunt aşezate în poziţii total inaccesibile, ori sunt prea mici pentru a putea fi utilizate. O altă caracteristică este aceea că personajele nu sunt niciodată înfăţişate în interiorul clădirilor, ci doar în faţa lor, deşi acţiunea istorică are loc în interiorul lor, iar clădirile (în special în icoanele din timpul apogeului artei bizantine, adică secolele XIV, XV şi XVI, pentru că după aceea s-a pierdut înţelesul adevărat al icoanelor), sunt prezentate dintr-o perspectivă care nu corespunde cu realitatea, adică una inversă (cu menţiunea că această tehnică nu este folosită exagerat de mult în cadrul aceleiaşi lucrări, şi nici în aceeaşi măsură în diferitele părţi ale unei clădiri din aceeaşi lucrare, astfel încît ar putea trece uşor ca o greşeală de desen).\nRolul acestei maniere de a reprezenta realitatea, „care ar trebui, de bună seamă, să-l facă să turbeze de mînie pe orice privitor care îşi dă seama de „evidenta absurditate” a unei astfel de reprezentări”, este acela de sublinia totala neaplicabilitate şi neimportanţă a raţiunii stricte în faţa transcendenţei şi meta-logicii credinţei.\n","date":"01-02-2008","img":"https://axaneamului.ro/posts/magazine/axa-i/1/ce-este-icoana/images/0.jpg","permalink":"https://axaneamului.ro/posts/magazine/axa-i/1/ce-este-icoana/","series":["AXA ANUL I"],"tags":["creștinism","iconografie","Mântuitorul","tradiție","Veronica"],"title":"Ce este icoana?"},{"author":"Eduard Țugui","categories":["Basarabia"],"content":"Trecerea hotarului de mileniu consemnează faza extremă de evoluţie a civilizaţiei moderne. Se profilează un viitor care fascinează şi înspăimântă, în acelaşi timp, cetăţenii de pe toate continentele, inclusiv pe cei de pe ambele maluri ale Prutului. La nivel academic teoreticieni din diferite ramuri ale ştiinţei s-au lansat în elaborarea de abstracţii teoretice care să acopere dinamica şi complexitatea proceselor contemporane. Aproape de fiecare dată, conceptul de la care pornesc asumpţiile teoretice este cel de “globalizare”, care deşi s-a impus treptat ca clişeul timpurilor noastre nu are o definiţie exactă. Astfel, trebuie să dăm dreptate lui David Held care caracteriza globalizarea drept:”…ideea grandioasă care cuprinde absolut totul de la pieţele financiare la Internet, dar care nu oferă o perspectivă substanţială asupra condiţiei umane contemporane.”1\nÎncercăm să surprindem în continuare, o parte din aceste procese prin prisma locului Basarabiei în cadrul acestora din urmă, recurgând la unele categorii ale teoriilor sistemice.\nDefinitivare teoretică şi dinamică istorică\nRigoarea teoretică condiţionează, din start, elucidarea dimensiunilor ontologică şi epistemologică a sistemului mondial. Astfel, înţelem prin sistem ceea ce înţelegea şi Ludovic von Bertalanffy – o totalitate de elemente care interacţionează reciproc2. Prin extensie, sistemul mondial sau sistemul internaţional este o totalitate de elemente (unităţi) în interacţiune reciprocă, şi a căror interacţiune aflată în continuă dinamică, generează o nouă entitate, care îşi are propria logică de funcţionare şi condiţionează, la rându-i, comportamentul elementelor componente. Sistemul internaţional are o bază (economică) şi suprastructură (politică), iar una dintre principalele categorii ale sale, pe lângă element, este structura sistemului. Structura este modul de organizare a elementelor în sistem (distribuţia puterii), ea desemnează totalitatea trăsăturilor şi legilor proprii sistemului. Dimensiunea structurală orizontală (centrul sistemului) desemnează marile puteri sau polii sistemului şi interacţiunea lor; dimensiunea verticală desemnează interacţiunea dintre centrul şi periferia sistemului. Epistemologia sistemului cuprinde o serie de mari paradigme care au ca extreme (neo)realismul şi (neo)marxismul şi, fără a insista asupra acestora, o vom interpreta aici într-o formulă a economiei politice internaţionale.\nAcumularea primitivă de capital din secolul al XVI-lea a stimulat diviziunea europeană a muncii şi apariţia bazei economice capitaliste a sistemului mondial. Aceasta din urmă necesita instituţii puternice (citeşte state centralizate) pentru a-şi asigura viabilitatea şi şi-a însuşit de curând o formulă politică a cărei moaşă a fost războiul de treizeci de ani şi Pacea de la Westphalia (1648), când în Europa Occidentală apar state suverane, antrenate într-o competiţie acerbă cu miza supremaţiei în sistem, cu o logică care mai târziu s-a numit balanţă de putere. Noua creaţie a Europei Occidentale, care cuprindea părţi din Europa de Est şi America Latină, s-a extins treptat spre alte regiuni ale globului, proces care a fost accelerat în secolul al XIX–lea, pe fundalul apariţiei capitalismului industrial. Până la sfârşitul secolului, sistemul avea deja dimensiune planetară, iar Europa se situa comod în centrul acestuia. Toate regiunile lumii erau angajate într-un schimb comercial asimetric, care asigura Europei dominaţia în sistem. Secolul XX, cu cele două războaie mondiale, a transformat fundamental structura sistemului prin intensificarea schimburilor comerciale internaţionale şi a fluxurilor internaţionale de capital, iar redistribuţia puterii în sistem a deplasat centrul sistemului în America de Nord, situaţie care s-a accentuat odată cu destrămarea lagărului socialist.\nOscilaţiile sistemice contemporane\nStructura unipolară, având Statele Unite administratorul lumii, cu care sistemul a intrat în sec. XXI, a accelerat procesul de globalizare, iar ciclicitatea sistemică a intrat în faza unor mari transformări. Pe fundalul descătuşării nelimitate ale cunoaşterii, liberalizarea comercială şi a pieţelor de capital (capital productiv şi capital financiar) sistemul mondial şi-a sporit integritatea, fenomen care aduce lumină în definitivarea globalizării. Ce înseamnă un sistem internaţional cu o integritate sporită? Înseamnă un sistem în care tensiunile din Orientul Apropiat (ca de exemplu conflictul militar dintre Israel şi „Hezbolah” din vara lui 2006), aruncă în sus preţul petrolului pe piaţa mondială şi, respectiv, scot lichidităţi suplimentare din economia reală şi le orientează spre guvernele statelor OPEC. O parte din aceste lichidităţi sunt plasate, de către guvernele beneficiare, în instituţiile financiare din centrul sistemului (organisme financiare şi bănci private), care la rândul lor plasează aceste finanţe creditând guvernul şi/sau sectorul privat din Republica Moldova. De ce? Pentru că R.Moldova importă deja petrol mai scump şi îşi măreşte deficitul comercial şi are nevoie de împrumuturi pentru a-şi acoperi deficitul de cont curent. Aceste împrumuturi odată efectuate, evident trebuie întreţinute (achitând dobânda instituţiilor financiare de la centru) şi încep să pună presiune pe bugetul de stat care deja este obligat să intre în deficit şi/sau să reducă cheltuielile pentru învăţământ şi sănătate, spre exemplu, sectoare care rămân subfinanţate. Această situaţie duce la… şi lanţul poate fi continuat.\nDupă cum spuneam, această integritate este susţinută de către tehnologia avansată a celui de-al treilea val, ca să utilizăm o categorie toffleriană, precum şi de către intensificarea schimburilor comerciale internaţionale şi dezlănţuirii finanţelor globale.\nDupă al doilea război mondial, datorită unor runde succesive din cadrul GATT şi OMC (Organizaţia Mondială a Comerţului), comerţul internaţional s-a extins semnificativ şi a devenit un factor mult mai important în economia internă şi cea internaţională. Producţia globală se orientează tot mai mult nu spre piaţa internă, ci spre cea mondială. Astfel, de-a lungul întregii perioade postbelice, ritmul creşterii comerţului mondial a depăşit ritmul creşterii PIB-ului mondial. Aceasta înseamnă că comerţul internaţional devine o condiţie indispensabilă a producţiei globale. Piaţa mondială face procesul de producţie din diferite economii dependent de economia mondială, influenţează structurile diferitor economii şi condiţiile de funcţionare a întreprinderilor individuale. Dacă în anul 1950 comerţul avea o cotă de 10% din PIB-ul mondial, în anul 2000 acesta avea o cotă de cca. 20%3.\nLiberalizarea pieţelor de capital şi apariţia unui sistem financiar cu adevăraz global, pe de altă parte, îşi are originea la începutul anilor 70, când s-a trecut la un sistem monetar al cursurilor de schimb flexibile, sistem care este permisiv liberei circulaţii de capital, şi când Arabia Saudită şi alte state OPEC, îmbogăţiţi de pe urma creşterii preţului petrolului în 1973, şi-au investit imensul surplus financiar în instituţiile financiale internaţionale, de unde s-au răspândit în întreaga lume. Ulterior, dereglementarea pieţelor financiare interne, în care SUA au jucat un rol important, inovaţiile aduse instrumentelor financiare (cum ar fi derivatele) şi progresul comunicaţiilor au determinat o creştere semnificativă a integrării sistemelor financiare naţionale din toată lumea4. Existenţa unui sistem financiar global presupune cel puţin teoretic, mişcarea capitalului financiar dinspre economiile cu surplus de capital spre cele ale căror oportunităţi de investiţii depaşesc rezervele, iar capitalul este liber să se orienteze spre locurile şi activităţile unde poate fi folosit cel mai eficient. Astfel, finanţele au devenit subsistemul sangvin al sistemului internaţional, odată ce guverne, bănci şi burse de valori sunt alimentate cu capital provenit din toate colţurile lumii, care este mânat de goana după profit. Această mişcare de capital se referă şi la capitalul productiv, în contextul în care Corporaţiile Transnaţionale, prin intermediul investiţiilor externe directe, au internaţionalizat producţia şi serviciile globale.\nÎn loc să instituie o pace perpetuă, sperată de mult de idealişti, cu asemenea caracteristici sistemul mondial contemporan cunoaşte o turbulenţă atipică, pe care nu a trăit-o încă de la apariţia sa, exprimată într-o serie de procese complexe şi contradictorii care îi face vulnerabilă existenţa în zorii secolului XXI. Competiţia accentuată pentru pieţele mondiale şi protecţionismul netarifar care alimentează o dispută între actorii geostrategici, precum şi o dispută centru-periferie în cadrul OMC. Delocalizarea producţiei globale şi capitalizarea Asiei de Sud-Est şi Americii Latine, proces care creează dependenţa centrului, şi în special a SUA, de absorbţie suplimentară de capital, prin vânzarea de obligaţiuni şi impunerea cumpărării de active denominate în dolari. Apariţia Fondurilor Guvernamentale de Investiţii, bogate în lichiditaţi, în state neo-mercantile din Asia şi în exportatoare de hidrocarburi ca Arabia Saudită şi Rusia; Fonduri care cumpără intensiv active pe piaţa mondială şi pun în gardă capitalul de la centru. Vulnerabilitatea finanţelor globale, a cărei ultimă expresie este criza subprime de pe piaţa ipotecară a SUA, şi consecinţele sale nefaste asupra economiei mondiale. Vulnerabilitatea societăţilor contemporane faţă de globalizarea terorii, exprimată în atentatele teroriste care înconjură globul şi în proliferarea armelor de distrugere în masă. Lupta accentuată pentru controlul resurselor globale şi, în special, a hidrocarburilor. Problema ecologică globală, ca efect al industrializării, etc. Toate acestea, în ultimă instanţă, suscită o reaşezare geopolitică la scară planetară care tensionează diferite regiuni, reaşezare iniţiată de către SUA şi la care s-au prins şi alţi protagonişti ai scenei internaţionale ca Uniunea Europeană, China, Rusia, ş.a. Sau altfel spus, a început jocul!\nRepercusiunile asupra Basarabiei\nBasarabia este, în acest context, un teritoriu periferic care resimte greu aceste metamorfozări şi este în totalitate depăşită de procesele care iau amploare în acest început de mileniu. Încă din timpul articulării în Europa Occidentală a sistemului mondial capitalist, Basarabia, de altfel ca şi întreg spaţiul românesc, a fost indirect afectată de către acesta. Descoperirea Atlanticului şi înglobarea Americii Latine în cadrul sistemului, precum şi deschiderea rutelor comerciale spre Asia, via Oceanul Indian, au reorientat fluxurile comerciale şi interesul puterilor europene dinspre Mediterana şi Marea Neagră spre oceanul planetar. Arealul românesc, astfel, a fost lăsat la discreţia şi apoi „inclus” în posesiunile Imperiului Otoman care, pe lângă atrocităţile care le-a demarat, a reorientat economiile şi comerţul Principatelor către nesăţioasa piaţă turcească. Pe măsură ce sistemul internaţional s-a extins şi a înglobat treptat tot spaţiul sud-est european, Basarabia devine „indicatorul” marilor inflexiuni sistemice de-a lungul evoluţiei sale. Astfel, transformarea de la confluenţa secolelor XVIII-XIX, statuată la anul 1815, s-a soldat cu anexarea Basarabiei la Imperiul Rus, unde devine rapid o “colonie” internă a acestuia. Următoarea mare reconfigurare sistemică de la îceputul secolului trecut, exprimată în primul război mondial, o readuce în cadrul spaţiului etno-cultural românesc, unde deşi nu a beneficiat de cel mai ortodox tratament, a cunoscut o eliberare de povara “fratelui slav” şi un proces (adevărat că lent) de dezvoltare social-economică. Status-quoul sistemului, însă, nu a durat mult şi în urma modificării structurale a acestuia, cauzată de al doilea război mondial, Basarabia “schimbă” din nou polii şi este cucerită încă pentru jumătate de secol de către Rusia sovietică. În anii 89-91 ai secolului trecut, când sistemul îşi modifică din nou structura (de la bipolaritate la unipolaritate), Basarabia, pentru a câta oară, cunoaşte o repoziţionare în cadrul arhitecturii internaţionale şi îşi dobândeşte o butaforică suveranitate.\nImplozia URSS şi disoluţia rapidă a acesteia a provocat efectul descentralizării massive a puterii politice şi militare proprii, creând, totodată, impresia unui vacuum de securitate lipsit de orice garanţii de stabilitate. Spre deosebire de statele baltice, care reuşiseră să preia rapid controlul asupra elementelor de bază ale suveranităţii de stat şi să impună evacuarea trupelor militare ruseşti – adevărat că cu concursul Occidentului – Republica Moldova s-a ciocnit de o rezistenţă militară acerbă în Transnistria, puternic susţinută de Rusia şi Ucraina. Iar, cele mai importante instituţii ale comunităţii occidentale, chiar şi România, au rămas în expectativă atunci când mercenari străini şi forţele militare ale Federaţiei Ruse se implicau deschis şi masiv în sprijinul unei sângeroase rebeliuni militare în raioanele de est ale R.Moldova. Mai mult, în timp ce pe ambele maluri ale Prutului se recitau versuri şi se interpretau cântece patriotice, ruşii îşi restabileau poziţiile politice şi luau sub control cele mai importante active din fosta gubernie. Cu trupe militare ruseşti pe teritoriu, cu o regiune separatistă controlată de Kremlin, cu o economie în vizibilă stagnare şi prinsă în plasa CSI (Comunitatea Statelor Independente), Republica Moldova a început să-şi pipăie suveranitatea şi arealul geopolitic în care s-a trezit ancorată. Acestea conjugate cu succedarea la putere a unor guverne, cu mici excepţii, incopetente şi corupte, supuse Moscovei, au agravat situaţia social-economică şi orice perspective de dezvoltare pentru acest pământ românesc.\nIntensificarea turbulenţei de pe plan internaţional a prins Chişinăul cu o guvernare comunistă, ajunsă la putere în 2001 inclusiv graţie contraperformanţelor realizate de guvernele precedente. Comuniştii au continuat – în mare – nerealizările predecesorilor, iar în unele privinţe chiar le-au accentuat şi mai mult. După aproape două decenii de “independenţă” şi două mandate de guvernare comunistă (guvernare ce are puţine în comun cu Manifestul Partidului Comunist), Republica Moldova a devenit un adevărat ostatic al problemelor sale cronice, susţinute inclusiv de către dinamica structurii internaţionale.\nIntegritatea teritorială şi prezenţa trupelor militare străine pe teritoriul său, este de departe cea mai gravă problemă cu care se confruntă R.Moldova. Deşi realităţile geoplitice de pe continent, legate de extinderea spre est a Alianţei Nord-Atlantice şi a Uniunii Europene au învecinat aceste structuri cu Republica Moldova şi se manifestă o prezenţă a acestora în disputa pe acest subiect, Rusia nu dă semne că se retrage din regiune. Disensiunile legate de statutul provinciei Kosovo şi de Scutul Antirachetă american din Polonia şi Cehia, dau Rusiei argumente suplimentare de a nu se retrage din Republica Moldova.\nGuvernarea coruptă şi autoritară, subminează orice tentative de dezvoltare. Cu o populaţie de cca 3,5 milioane şi cu o producţie de cca 4 miliarde de USD, Basarabia are cel mai mic PIB/locuitor din Europa. Este o economie necompetitivă, încasările pe angajat sunt de 10 ori mai mici decât în ţările din Centrul şi Sud Estul Europei. În interiorul ţării, întreprinderile autohtone indiferent de forma de proprietate sunt cu 50% mai ineficiente decât întreprinderile străine. R.Moldova are 40% din populaţie antrenată în agricultură, care este practic scoasă din producţie, în special în urma secetei din anul 2007. Astfel, agricultura nu a reuşit să depăşească stagnarea, care durează deja mai bine de 17 ani – în 2007 s-a înregistrat o scădere enormă, de 20%. Industria, care în proporţie de 80 la sută este agricolă, încă nu şi-a revenit de la şocul provocat de embargoul rusesc al vinurilor moldoveneşti din 2006. Pentru că nu există suficientă producţie, s-a ajuns la un deficit comercial de cca 2 mlrd USD pentru anul 2007 şi o datorie externă de peste 2 mlrd de USD. Deficitul de cont curent este acoperit, în mare parte, de către remitenţele cetăţenilor care lucrează în afară, care în 2007 au atins recordul de cca 1,4 mlrd USD, o cifră care este comparabilă cu toate investiţiile străine directe în economie de la declararea independenţei. Mai mult, majoritatea acestor bani se duc în consum, iar în contextul în care nu se investeşte în producţie, acestea alimentează deficitul comercial, banii întorcându-se înapoi spre economiile de unde au fost încasaţi. De la un timp, totuşi, Moldova devine cunoscută în Europa, înţeleasă şi mai puţin periculoasă pentru investiţii. Drept dovadă serveşte fluxul masiv de capital din 2007 – cca 450-500 mln USD – flux care se va a accelera în 2008. Însă, venirea capitalului mult aşteptat, a găsit o economie nepregătită. Drept consecinţă Banca Naţională a fost nevoită să sustragă peste 200 mil. USD de pe piaţă şi apoi să sterilizeze peste 2 miliarde lei, bani pe care economia nu-i poate asimila.\nSocietatea moldovenească este puternic marcată de evoluţia evenimentelor. Faptul că cca un million de cetăţeni sunt plecaţi la muncă peste hotare are repercusiuni negative asupra societăţii, când se distrug familii, iar generaţiile de copii crescute practic în lipsa părinţilor ridică semne de întrebare suplimentare în ceea ce priveşte viitorul ţării. Plus că incertitudinea politicii externe a făcut ca cetăţenii moldoveni să stea la cozi interminabile şi să fie umiliţi la consulatele de la Chişinău şi de aiurea.\nDeşi pare să oscileze între Est şi Vest, istoria ne demonstrează că în actuala turbulenţă de pe scena internaţională, R.Moldova va fi absorbită, până la urmă, de către unul dintre jucătorii geostrategici din regiune. Diplomaţia moldovenească, însă, în loc să conştientizeze conjunctura şi raportul de forţe din regiune pentru a se racorda la cadenţa ritmurilor politico-economice şi a face alegerea dezirabilă, singurul lucru pe care ştie bine să-l facă este să lovească în România şi în întreaga suflare românească.\nPrin urmare, având convingerea că lucrurile mai pot lua o altă turnură, nutrind speranţa regăsirii identităţii şi statalităţii româneşti într-o Europă unită şi echitabilă, în care arealul românesc să se prezinte cu demnitate, ne propunem în rubrica BASARABIA AZI să prezentăm o serie de evenimente şi comentarii care să familiarizeze societatea românească cu situaţia din R.Moldova, întru realizarea dezideratelor amintite mai sus. Aşa să ne ajute Dumnezeu!\nNote:\n1 Held D., ş.a. Transformări globale. Politică, economie şi cultură, Iaşi:Polirom,2004, p.24.\n2 Bertalanffy L. Das biologische weltbild, Bern, 1949, p.24.\n3 Koroliov I. Mirovaia economica: globalinîe perspectivî za 100 let, Moscova, 2003, p.602.\n4 Gilpin R. Economia mondială în secolul XXI. Provocările capitalismului global, Iaşi: Polirom, p.111.\n","date":"01-02-2008","img":"https://axaneamului.ro/posts/magazine/axa-i/1/boala-si-moartea-lui-eminescu/images/0.jpg","permalink":"https://axaneamului.ro/posts/magazine/axa-i/1/boala-si-moartea-lui-eminescu/","series":["AXA ANUL I"],"tags":["Basarabia","Comunism","Republica Moldova","sistem","URSS"],"title":"Basarabia în contextul turbulenţei sistemului mondial contemporan"},{"author":"Mugur Vasiliu","categories":["Raportul orbului"],"content":"În politica oricărei cetăţi – în istoria omenirii – există doar două direcţii. E ceea ce cunoaştem noi sub numele de dreapta şi stânga. Sunt două tendinţe pe care le suportă ca pe o sfâşiere fiinţa umană: dreapta credinţă, dreapta judecată, dreapta cumpănă – de-o parte; de cealaltă parte cealaltă credinţă, cealaltă judecată, stângăcia şi strâmbătatea.\nAceste două porniri îşi au expresia şi în politică: stânga şi dreapta sau liberalism şi conservatorism. În jurul lor sunt diferite nuanţe: la stânga de la noul liberalism la comunism şi anarhism; la dreapta de la dreapta răbdătoare la cea neiertătoare. În politica contemporană românească, ca urmare a unei lungi perioade în care stânga a dictat, nu mai există nici măcar noţiunea de dreapta. Ca urmare dreapta părea a se fi atrofiat, sau am putea spune altfel: instinctul de conservare al poporului român a dispărut.\nAşa se face că pe eşicherul politicii româneşti au apărut tot felul de aberaţii: partide de doctrină socialistă care se autiointitulează de dreapta, pentru că… au un ton mai autoritar; partide de sorginte liberală – deci de stânga –care sunt… creştin democrate; partide naţional liberale care promovează politici de stânga, adevărat că doar în ajunul anilor electorali. S-ar părea că nimeni nu are interesul să arate cum stau lucrurile. Anume că apartenenţa la dreapta sau la stânga nu este dictată de economic. Economicul este doar o consecinţă a hotărârii de poziţionare într-o parte sau alta – este determinat şi nu determinant.\nCearta dreptei cu stânga la noi este de un imens ridicol: se ceartă foşti activiţti marcanţi în PCR între ei – unii sunt aşezaţi la derata alţii la stânga. De fapt cel mai corect ar fi să spunem că unii sunt la dreapta stângii iar ceilalţi la stânga stângii.\nDar ce ne face să spunem despre un partid că este de dreapta sau de stânga? Cum putem să ne dăm seama care este dreapta şi care cealaltă parte? Definindu-le.\nAstfel, stânga este republicană şi atee, în vreme de dreapta îşi aşează pe cap coroana domnească, deasupra străluceşte crucea.\nStânga este internaţionalistă, globalizantă, conumizantă, practicând totodată dispreţul faţă de chiar noţiunea de popor. Aici nu există diferenţe – toţi oamenii sunt egali în faţa legii omeneşti şi se închină la „sfânta constituţie”. De cealaltă parte, dreapta dă cezarului ce e al cezarului, dar dă slavă lui Dumnezeu şi se nevoieşte să trăiască în legea Lui, în faţa Căruia suntem cu toţii egali.\nStânga este alcătuită din indivizi, colective şi mase populare – material pentru statistică. Dreapta cunoasşte valoarea personală: un popor este alcătuit din persoane – persoana fiind una din cele două ipostasuri ale Domnului Hristos: Dumnezeu şi Om.\nŞi e bine că este aşa: cu stânga te închini la ateism – ca să-i spumen aşa – în vreme ce Raiul este de-a dreapta. Dreptăţii i se opune strâmbătatea sau stânga.\nStânga trăieşte la suprafaţă – dreapta e de o gravă adâncime, prin legăturile pe care le are cu întreg neamul prin tradiţie. Stânga nu cunoaşte decât tradiţia proprie. Stânga este plăcută şi uşor îngrijorată de voturile pe care le va primi sau nu la următorul scrutin electoral –pentru a depăşi această îngrijorare a fost inventată o formulă de hoţie confortabilă: mimarea democraţiei; în vreme ce dreapta este grea de responsabilitatea pe care o are în faţa lui Dumnezeu şi a neamului.\nÎn faţa noului stânga nu poate rezista: renunţă la tot ce aparţine poporului – ţineţi minte, pentru stânga nu există tradiţie; în vreme ce dreapta acceptă înnoirea în măsura în care aceasta se aplică tradiţiei din care dreapta trăieşte în fapt.\nAXA este tocmai însumarea tuturor virtuţilor ce se află în poporul român – un dar dumnezeiesc – pentru a putea defini traseul neamului către Dumnezeu. AXA este un criteriu valoric, la urma urmei.\nAm numit AXA „săptămânal de antipolitică şi cultură” referindu-ne – cu siguranţă – la politica actuală care ar putea fi arbitrată cu Codul penal.\nAstfel în România noastră se poate vorbi în politică de stânga şi dreapta-împrejur. Fără ca această stare de drept şi de fapt să fie de neînlocuit. Atâta vreme cât românii îşi înşeleg locul – între Dumnezeu şi neamul românesc.\nÎn politica oricărei cetăţi – în istoria omenirii – există doar două direcţii. E ceea ce cunoaştem noi sub numele de dreapta şi stânga. Sunt două tendinţe pe care le suportă ca pe o sfâşiere fiinţa umană: dreapta credinţă, dreapta judecată, dreapta cumpănă – de-o parte; de cealaltă parte cealaltă credinţă, cealaltă judecată, stângăcia şi strâmbătatea.Aceste două porniri îşi au expresia şi în politică: stânga şi dreapta sau liberalism şi conservatorism. În jurul lor sunt diferite nuanţe: la stânga de la noul liberalism la comunism şi anarhism; la dreapta de la dreapta răbdătoare la cea neiertătoare. În politica contemporană românească, ca urmare a unei lungi perioade în care stânga a dictat, nu mai există nici măcar noţiunea de dreapta. Ca urmare dreapta părea a se fi atrofiat, sau am putea spune altfel: instinctul de conservare al poporului român a dispărut. Aşa se face că pe eşicherul politicii româneşti au apărut tot felul de aberaţii: partide de doctrină socialistă care se autiointitulează de dreapta, pentru că… au un ton mai autoritar; partide de sorginte liberală – deci de stânga –care sunt… creştin democrate; partide naţional liberale care promovează politici de stânga, adevărat că doar în ajunul anilor electorali. S-ar părea că nimeni nu are interesul să arate cum stau lucrurile. Anume că apartenenţa la dreapta sau la stânga nu este dictată de economic. Economicul este doar o consecinţă a hotărârii de poziţionare într-o parte sau alta – este determinat şi nu determinant.Cearta dreptei cu stânga la noi este de un imens ridicol: se ceartă foşti activiţti marcanţi în PCR între ei – unii sunt aşezaţi la derata alţii la stânga. De fapt cel mai corect ar fi să spunem că unii sunt la dreapta stângii iar ceilalţi la stânga stângii.Dar ce ne face să spunem despre un partid că este de dreapta sau de stânga? Cum putem să ne dăm seama care este dreapta şi care cealaltă parte? Definindu-le.Astfel, stânga este republicană şi atee, în vreme de dreapta îşi aşează pe cap coroana domnească, deasupra străluceşte crucea.Stânga este internaţionalistă, globalizantă, conumizantă, practicând totodată dispreţul faţă de chiar noţiunea de popor. Aici nu există diferenţe – toţi oamenii sunt egali în faţa legii omeneşti şi se închină la „sfânta constituţie”. De cealaltă parte, dreapta dă cezarului ce e al cezarului, dar dă slavă lui Dumnezeu şi se nevoieşte să trăiască în legea Lui, în faţa Căruia suntem cu toţii egali.Stânga este alcătuită din indivizi, colective şi mase populare – material pentru statistică. Dreapta cunoasşte valoarea personală: un popor este alcătuit din persoane – persoana fiind una din cele două ipostasuri ale Domnului Hristos: Dumnezeu şi Om.Şi e bine că este aşa: cu stânga te închini la ateism – ca să-i spumen aşa – în vreme ce Raiul este de-a dreapta. Dreptăţii i se opune strâmbătatea sau stânga.Stânga trăieşte la suprafaţă – dreapta e de o gravă adâncime, prin legăturile pe care le are cu întreg neamul prin tradiţie. Stânga nu cunoaşte decât tradiţia proprie. Stânga este plăcută şi uşor îngrijorată de voturile pe care le va primi sau nu la următorul scrutin electoral –pentru a depăşi această îngrijorare a fost inventată o formulă de hoţie confortabilă: mimarea democraţiei; în vreme ce dreapta este grea de responsabilitatea pe care o are în faţa lui Dumnezeu şi a neamului.În faţa noului stânga nu poate rezista: renunţă la tot ce aparţine poporului – ţineţi minte, pentru stânga nu există tradiţie; în vreme ce dreapta acceptă înnoirea în măsura în care aceasta se aplică tradiţiei din care dreapta trăieşte în fapt.AXA este tocmai însumarea tuturor virtuţilor ce se află în poporul român – un dar dumnezeiesc – pentru a putea defini traseul neamului către Dumnezeu. AXA este un criteriu valoric, la urma urmei. Am numit AXA „săptămânal de antipolitică şi cultură” referindu-ne – cu siguranţă – la politica actuală care ar putea fi arbitrată cu Codul penal. Astfel în România noastră se poate vorbi în politică de stânga şi dreapta-împrejur. Fără ca această stare de drept şi de fapt să fie de neînlocuit. Atâta vreme cât românii îşi înşeleg locul – între Dumnezeu şi neamul românesc.\n","date":"01-02-2008","img":"","permalink":"https://axaneamului.ro/posts/magazine/axa-i/1/stanga-dreapta/","series":["AXA ANUL I"],"tags":["AXA","dreapta","PCR","politică","stânga"],"title":"Stânga - dreapta"},{"author":"Dragoș Nicu","categories":["Social"],"content":"Procesele legate de profundele transformări socio-culturale care marchează civilizaţia globală şi societatea românescă în zorii secolului XXI, suscită discuţii teoretice şi o regândire conceptuală a fenomenelor care au o puternică influenţă, nu neapărat pozitivă, asupra vieţii materiale şi spirituale a spaţiului etno-cultural românesc. Discuţii care să avertizeze şi, totodată, să remodeleze categoriile existenţiale cu care suntem obişnuiţi în viaţa cotidiană. AXA, nu este o expresie publicistică a pretinselor alianţe geostrategice în care se crede ancorată actuala conducere a statului român, şi este departe de a-şi propune instituirea unor pivoturi strategice care să pună presiune şi angajamente suplimentare pe şi aşa vulnerabila societate românească, în trecerea într-o nouă eră. AXA este, prin urmare, un răspuns românesc la provocările cu care se confruntă societatea românească şi lumea contemporană, în ansamblu, în cadrul unei ere deloc ospitaliere.\nNoul mileniu, ca de altfel adesea în istoria recentă, a găsit societatea românească vulnerabilă politic, economic şi cultural, vulnerabilitate care alimentează şi mai mult handicapul de dezvoltare, devenit deja cronic. Un popor aşezat pe un teritoriu binecuvântat de Dumnezeu, care a avut, în toate timpurile, o elită intelectuală cu un cuvânt greu de spus în civilizaţia mondială, aşteaptă astăzi cu nerăbdare beneficiile unei tardive tranziţii, spre o societate cu adevărat prosperă. Integrat plenar în structurile euroatlantice, statul român a perceput aceste reorientări strategice ca pe un scop în sine şi, prin urmare, efectele pe termen scurt a acestora sunt de cele mai multe ori negative. Nu există un proiect strategic pe termen lung, care să valorifice integral potenţialul poporului român şi să asigure o prestaţie demnă, şi pe deplin meritată, a neamului românesc în Europa şi în lume. România, odată ancorată în aceste structuri, ar trebui să devină o societate de succes care să stârnească invidia celora din jur, şi nu să exporte forţă de muncă privită circumspect în unele state occidentale, iar cultura şi spiritualitatea românească să devină un balsam pentru întregul spaţiu european.\nDiscuţiile lansate în paginile acestui săptămânal, au menirea principală să cultive aceste virtuţi nevalorificate ale societăţii româneşti şi să elucideze o serie de subiecte, nu totdeauna plăcute pentru clasa politică românească.\n","date":"01-02-2008","img":"https://axaneamului.ro/posts/magazine/axa-i/1/la-inceput-de-drum/images/0.jpg","permalink":"https://axaneamului.ro/posts/magazine/axa-i/1/la-inceput-de-drum/","series":["AXA ANUL I"],"tags":["civilizație","secolul XXI","societatea românească"],"title":"La început de drum"},{"author":"Octavian Mihalcea","categories":["Icoana din adânc"],"content":"VOAL DE ZI Prin unde mă răsfrâng în voalul zilei,\nPictura e adâncă – vadul morţii,\nIar strigătul din vis, ivirea roţii,\nAduce pentru noi sărutul milei.\nDe vreau să spun cine mă-ndeamnă-n oră,\nCu ce acopăr un minut trecut,\nO să te chem, prietene tăcut,\nÎn centrul dus-întors, din altă horă.\nSunt îmbătări, sclipiri de cerc întins,\nO flacără cu numele învins\nTot arde prin hotarul văzut ieri\nCenuşa cu natale primăveri\nŞi paşii sub altar lăsaţi de fire,\nAtragere, ascunsă amintire.\nLUMINĂ CU LUMINĂ Am vrut, adăugat la jocul verii\nCe ascundea robii în somn durute,\nSă tac privirea inimii căzute\nDin rodul prefăcut al primăverii.\nAtunci, o stea mi-a altoit fiirea\nCu fulgerul care deschide cerul,\nE noaptea de intrare în tunelul\nPierdut, fără sfârşit, uitând murirea.\nO clipă arde glasurile oarbe,\nLumina cu lumină-n vis se soarbe,\nPrin ceaţa primă bântuie himere,\nTot ce e rău e-n alte atmosfere,\nNumai clipirea naşte lumea nouă –\nDouă făclii îngemănate-n rouă.\nDOUĂ Ca dus de ape noaptea grav călcat-am\nÎn urme vaste, gândului ştiinţă\nŞi ochiul rece că e cu putinţă\nA nu privi când gheaţa sărutat-am.\nNu mă îneacă ce-i rămas din floare\nCând tot parfumul doarme somnuri ude\nAlături de uitări ca foste rude\nTrăind cu alte vieţi o altă boare.\nAlerg între memorii a plecare\nŞi nu mai las în timp nicio prinsoare\nSă scape fără un sărut de sânge\nAlăturat de firul care frânge\nÎntre oglinzile strivite-n rouă,\nTrupul ce freamătă de inimi, două.\nZVONURI ŞI NINSOARE Eu te vedeam de sus cum arzi lumina\nDorinţelor născute-n ceasuri care\nŞtergeau un gând, la urmă, în urcare\nPe drumul des privit, albind retina.\nAlbastră-i curăţarea pe sub vină\nŞi verde e chemarea de o seară,\nSoartă pe soartă, cei ce se aflară\nNu pot privi în ochi care suspină.\nTe-am aşteptat cu lotuşi printre valuri,\nCu paşii obosiţi de ars pe maluri,\nSă ne uneşti, tării, sticliri enorme\nŞi invadări în lumile informe\nDe-aici, de nicăieri, topiri de soare,\nAtunci când naşte zvonuri şi ninsoare.\nBAZALT Prin văi de aur mă prelinge soarta\nOricărui dar hrănit cu nori sălbatici\nMuriţi în văi apuse, fantomatici,\nÎnconjurând cu raze stinse poarta.\nIar plânsu-i râs pe un tărâm încins,\nSecundele rotesc o dublă viaţă\nŞi uită-n soare zâmbetul de gheaţă,\nE naşterea ca stil fără cuprins.\nLumina-gând trezeşte timpul zilei,\nSunt pete invocând apusul filei\nŞi îndreptarea grea către un altul.\nAflarea e suflată peste vreme,\nSurâsul dintre noi în taină geme\nCu ploaia ce sculptează fin bazaltul.\nVEACURI FĂRĂ CLIPE Cum ard şi scriu, din sferele tăcute\nMetale neştiute se-nfioară,\nSunt lipsa şi durerea ce omoară\nMotivul, când lumina se ascute.\nDeşi vorbeşti vederea amintită,\nPrin ceruri ai pierdut aflatul soare\nÎn frigul dorului aprins ce moare\nŞi lasă-n urma sa viaţa smintită.\nNu e cădere ceasul dintre file!\nCu vulturi tineri voi seduce partea\nSurpată-n bestiarul cu fosile.\nIar paznicul de veci va fi doar moartea,\nSă nu pierim în ceasuri fără clipe,\nTrăirea, jocul veşnicei risipe.\nFASCIN Ce oaste care trece peste vene\nCu mâna îndoită spre a cere\nDin mijlocul de cer, câtă plăcere\nPot să absoarbă noile caverne…\nCe frică de asprime înroşită,\nCu evadări tăcute, revărsare,\nCând eşti fluid cum e o amputare\nA setei de mărire, înegrită.\nCe nu-i afară pleacă şi revine\nFără povaţa răsucirii goale\nDin colţul care zori de semn prăvale\nUn oarece, demult tăiat pe sine,\nCu pleoapa aruncată doar o dată\nÎnspre lucirea de purtat legată.\nORE DIFERITE Ca sfântul, răcorit de roci ştiute,\nAdăposteam cu malurile tale\nSensul uitat al verilor astrale\nŞi timpul, când privirea îl ascute.\nÎntinsă-n dublu pas e depărtarea,\nSuntem veniţi în ore diferite;\nFără aflarea paginii smerite\nCe nu a fost întoarce disperarea.\nE tremur mersul de lumini şi cale,\nCe legea a uitat, acum, rafale,\nAruncă anii zâmbitori în mare;\nIar puntea ce o clatin strigă-n lume\nCă vei putea avea acelaşi nume\nNumai ca să doreşti a mea chemare.\nPĂCATUL ŞI SECUREA Prin simplu foc nestins, o înrobire\nAduce dintr-un timp de plâns şi sfadă\nOrbitul sens învins fără să creadă\nÎn drumul camuflat întru iubire.\nEste ştiut, dar cine mai cunoaşte\nDin urma ce o lasă-n chipuri noaptea,\nVremelnic pas, mereu deschisă-i cartea\nSpre noile vecii cu nimb de moaşte.\nSă vrei uitarea, te alungi din lume,\nMai vii, mai pleci, cu sufletul aiurea\nÎn jocul unui eu fără păsare.\nDin nou în nou, atingi slăvita stare,\nSfinţind aprins păcatul şi securea,\nDe neuitat pe timp de roşii brume.\nUNICUL HOTAR Eu te ascund în după-vieţi de lună,\nFără sărutul zilnic a minciună,\nAm ars pe drum regrete amânate\nŞi flori de negru, învieri ratate.\nCând învăţam că marea e sărată,\nCă apa nu mai este înrămată,\nDin plinul serii asmuţeau nebunii\nSă prevestească dor închinăciunii.\nVopseşte-mi inima-n picturi de gală\nFără tăcerea umbrelor aparte,\nTe mai aştept ca glasul să mai poarte\nFrumosul vis spre nunta grea de fală,\nCând poate vei ucide altă carte\nPe unicul hotar al ruptei arte.\nSCARA Cu altă noapte, scara greu purtasem\nÎntre penumbra locului, volută,\nŞi firea ta plutind o mină mută\nPe sub lumină, când o uzurpasem.\nPorneam năduf bolnav, mereu mai arsă\nŞtia să treacă poza după stele,\nPe când pământul înghiţea castele\nNumai la margine de punte stoarsă.\nCândva, am coborât în faţa scării\nSă recunosc cine urmează treapta\nDe vânt şi vis şi ger, axa mascării;\nPrin aburi drepţi, sepulcre viu născute\nSunt proorocirea tomului din dreapta\nCorpului nou, cu forme cunoscute.\nARTĂ ŞI VORBIRE Cu gesturi largi privirea se îndoaie,\nFărâma albului alintă glasul,\nUn proaspăt sorb divin ascunde ceasul\nIar verbul dintre ore se despoaie.\nJocul de veci îl repetăm, cuvântul,\nAprins de para aurei străine,\nCând în pământuri vechi juram pe bine\nŞi tăinuiam un astru mort, cu gândul.\nÎn preajma focului urcăm pe ape\nUitând că sorţii mei au vrut să-ngroape\nÎntre lumină şi-ntuneric, marea…\nDar nici un semn de artă şi vorbire\nSă nu sărute gol acea simţire\nCare invocă somnul, condamnarea.\n","date":"01-02-2008","img":"https://axaneamului.ro/posts/magazine/axa-i/1/12-sonete/images/0.jpg","permalink":"https://axaneamului.ro/posts/magazine/axa-i/1/12-sonete/","series":["AXA ANUL I"],"tags":["lumină","ninsoare","poezie","veac","zvonuri"],"title":"12 Sonete"},{"author":"Eduard Țugui","categories":["Basarabia"],"content":"Trecerea hotarului de mileniu consemnează faza extremă de evoluţie a civilizaţiei moderne. Se profilează un viitor care fascinează şi înspăimântă, în acelaşi timp, cetăţenii de pe toate continentele, inclusiv pe cei de pe ambele maluri ale Prutului. La nivel academic teoreticieni din diferite ramuri ale ştiinţei s-au lansat în elaborarea de abstracţii teoretice care să acopere dinamica şi complexitatea proceselor contemporane. Aproape de fiecare dată, conceptul de la care pornesc asumpţiile teoretice este cel de “globalizare”, care deşi s-a impus treptat ca clişeul timpurilor noastre nu are o definiţie exactă. Astfel, trebuie să dăm dreptate lui David Held care caracteriza globalizarea drept:”…ideea grandioasă care cuprinde absolut totul de la pieţele financiare la Internet, dar care nu oferă o perspectivă substanţială asupra condiţiei umane contemporane.”1\nÎncercăm să surprindem în continuare, o parte din aceste procese prin prisma locului Basarabiei în cadrul acestora din urmă, recurgând la unele categorii ale teoriilor sistemice.\nDefinitivare teoretică şi dinamică istorică\nRigoarea teoretică condiţionează, din start, elucidarea dimensiunilor ontologică şi epistemologică a sistemului mondial. Astfel, înţelem prin sistem ceea ce înţelegea şi Ludovic von Bertalanffy – o totalitate de elemente care interacţionează reciproc2. Prin extensie, sistemul mondial sau sistemul internaţional este o totalitate de elemente (unităţi) în interacţiune reciprocă, şi a căror interacţiune aflată în continuă dinamică, generează o nouă entitate, care îşi are propria logică de funcţionare şi condiţionează, la rându-i, comportamentul elementelor componente. Sistemul internaţional are o bază (economică) şi suprastructură (politică), iar una dintre principalele categorii ale sale, pe lângă element, este structura sistemului. Structura este modul de organizare a elementelor în sistem (distribuţia puterii), ea desemnează totalitatea trăsăturilor şi legilor proprii sistemului. Dimensiunea structurală orizontală (centrul sistemului) desemnează marile puteri sau polii sistemului şi interacţiunea lor; dimensiunea verticală desemnează interacţiunea dintre centrul şi periferia sistemului. Epistemologia sistemului cuprinde o serie de mari paradigme care au ca extreme (neo)realismul şi (neo)marxismul şi, fără a insista asupra acestora, o vom interpreta aici într-o formulă a economiei politice internaţionale.\nAcumularea primitivă de capital din secolul al XVI-lea a stimulat diviziunea europeană a muncii şi apariţia bazei economice capitaliste a sistemului mondial. Aceasta din urmă necesita instituţii puternice (citeşte state centralizate) pentru a-şi asigura viabilitatea şi şi-a însuşit de curând o formulă politică a cărei moaşă a fost războiul de treizeci de ani şi Pacea de la Westphalia (1648), când în Europa Occidentală apar state suverane, antrenate într-o competiţie acerbă cu miza supremaţiei în sistem, cu o logică care mai târziu s-a numit balanţă de putere. Noua creaţie a Europei Occidentale, care cuprindea părţi din Europa de Est şi America Latină, s-a extins treptat spre alte regiuni ale globului, proces care a fost accelerat în secolul al XIX–lea, pe fundalul apariţiei capitalismului industrial. Până la sfârşitul secolului, sistemul avea deja dimensiune planetară, iar Europa se situa comod în centrul acestuia. Toate regiunile lumii erau angajate într-un schimb comercial asimetric, care asigura Europei dominaţia în sistem. Secolul XX, cu cele două războaie mondiale, a transformat fundamental structura sistemului prin intensificarea schimburilor comerciale internaţionale şi a fluxurilor internaţionale de capital, iar redistribuţia puterii în sistem a deplasat centrul sistemului în America de Nord, situaţie care s-a accentuat odată cu destrămarea lagărului socialist.\nOscilaţiile sistemice contemporane\nStructura unipolară, având Statele Unite administratorul lumii, cu care sistemul a intrat în sec. XXI, a accelerat procesul de globalizare, iar ciclicitatea sistemică a intrat în faza unor mari transformări. Pe fundalul descătuşării nelimitate ale cunoaşterii, liberalizarea comercială şi a pieţelor de capital (capital productiv şi capital financiar) sistemul mondial şi-a sporit integritatea, fenomen care aduce lumină în definitivarea globalizării. Ce înseamnă un sistem internaţional cu o integritate sporită? Înseamnă un sistem în care tensiunile din Orientul Apropiat (ca de exemplu conflictul militar dintre Israel şi „Hezbolah” din vara lui 2006), aruncă în sus preţul petrolului pe piaţa mondială şi, respectiv, scot lichidităţi suplimentare din economia reală şi le orientează spre guvernele statelor OPEC. O parte din aceste lichidităţi sunt plasate, de către guvernele beneficiare, în instituţiile financiare din centrul sistemului (organisme financiare şi bănci private), care la rândul lor plasează aceste finanţe creditând guvernul şi/sau sectorul privat din Republica Moldova. De ce? Pentru că R.Moldova importă deja petrol mai scump şi îşi măreşte deficitul comercial şi are nevoie de împrumuturi pentru a-şi acoperi deficitul de cont curent. Aceste împrumuturi odată efectuate, evident trebuie întreţinute (achitând dobânda instituţiilor financiare de la centru) şi încep să pună presiune pe bugetul de stat care deja este obligat să intre în deficit şi/sau să reducă cheltuielile pentru învăţământ şi sănătate, spre exemplu, sectoare care rămân subfinanţate. Această situaţie duce la… şi lanţul poate fi continuat.\nDupă cum spuneam, această integritate este susţinută de către tehnologia avansată a celui de-al treilea val, ca să utilizăm o categorie toffleriană, precum şi de către intensificarea schimburilor comerciale internaţionale şi dezlănţuirii finanţelor globale.\nDupă al doilea război mondial, datorită unor runde succesive din cadrul GATT şi OMC (Organizaţia Mondială a Comerţului), comerţul internaţional s-a extins semnificativ şi a devenit un factor mult mai important în economia internă şi cea internaţională. Producţia globală se orientează tot mai mult nu spre piaţa internă, ci spre cea mondială. Astfel, de-a lungul întregii perioade postbelice, ritmul creşterii comerţului mondial a depăşit ritmul creşterii PIB-ului mondial. Aceasta înseamnă că comerţul internaţional devine o condiţie indispensabilă a producţiei globale. Piaţa mondială face procesul de producţie din diferite economii dependent de economia mondială, influenţează structurile diferitor economii şi condiţiile de funcţionare a întreprinderilor individuale. Dacă în anul 1950 comerţul avea o cotă de 10% din PIB-ul mondial, în anul 2000 acesta avea o cotă de cca. 20%3.\nLiberalizarea pieţelor de capital şi apariţia unui sistem financiar cu adevăraz global, pe de altă parte, îşi are originea la începutul anilor 70, când s-a trecut la un sistem monetar al cursurilor de schimb flexibile, sistem care este permisiv liberei circulaţii de capital, şi când Arabia Saudită şi alte state OPEC, îmbogăţiţi de pe urma creşterii preţului petrolului în 1973, şi-au investit imensul surplus financiar în instituţiile financiale internaţionale, de unde s-au răspândit în întreaga lume. Ulterior, dereglementarea pieţelor financiare interne, în care SUA au jucat un rol important, inovaţiile aduse instrumentelor financiare (cum ar fi derivatele) şi progresul comunicaţiilor au determinat o creştere semnificativă a integrării sistemelor financiare naţionale din toată lumea4. Existenţa unui sistem financiar global presupune cel puţin teoretic, mişcarea capitalului financiar dinspre economiile cu surplus de capital spre cele ale căror oportunităţi de investiţii depaşesc rezervele, iar capitalul este liber să se orienteze spre locurile şi activităţile unde poate fi folosit cel mai eficient. Astfel, finanţele au devenit subsistemul sangvin al sistemului internaţional, odată ce guverne, bănci şi burse de valori sunt alimentate cu capital provenit din toate colţurile lumii, care este mânat de goana după profit. Această mişcare de capital se referă şi la capitalul productiv, în contextul în care Corporaţiile Transnaţionale, prin intermediul investiţiilor externe directe, au internaţionalizat producţia şi serviciile globale.\nÎn loc să instituie o pace perpetuă, sperată de mult de idealişti, cu asemenea caracteristici sistemul mondial contemporan cunoaşte o turbulenţă atipică, pe care nu a trăit-o încă de la apariţia sa, exprimată într-o serie de procese complexe şi contradictorii care îi face vulnerabilă existenţa în zorii secolului XXI. Competiţia accentuată pentru pieţele mondiale şi protecţionismul netarifar care alimentează o dispută între actorii geostrategici, precum şi o dispută centru-periferie în cadrul OMC. Delocalizarea producţiei globale şi capitalizarea Asiei de Sud-Est şi Americii Latine, proces care creează dependenţa centrului, şi în special a SUA, de absorbţie suplimentară de capital, prin vânzarea de obligaţiuni şi impunerea cumpărării de active denominate în dolari. Apariţia Fondurilor Guvernamentale de Investiţii, bogate în lichiditaţi, în state neo-mercantile din Asia şi în exportatoare de hidrocarburi ca Arabia Saudită şi Rusia; Fonduri care cumpără intensiv active pe piaţa mondială şi pun în gardă capitalul de la centru. Vulnerabilitatea finanţelor globale, a cărei ultimă expresie este criza subprime de pe piaţa ipotecară a SUA, şi consecinţele sale nefaste asupra economiei mondiale. Vulnerabilitatea societăţilor contemporane faţă de globalizarea terorii, exprimată în atentatele teroriste care înconjură globul şi în proliferarea armelor de distrugere în masă. Lupta accentuată pentru controlul resurselor globale şi, în special, a hidrocarburilor. Problema ecologică globală, ca efect al industrializării, etc. Toate acestea, în ultimă instanţă, suscită o reaşezare geopolitică la scară planetară care tensionează diferite regiuni, reaşezare iniţiată de către SUA şi la care s-au prins şi alţi protagonişti ai scenei internaţionale ca Uniunea Europeană, China, Rusia, ş.a. Sau altfel spus, a început jocul!\nRepercusiunile asupra Basarabiei\nBasarabia este, în acest context, un teritoriu periferic care resimte greu aceste metamorfozări şi este în totalitate depăşită de procesele care iau amploare în acest început de mileniu. Încă din timpul articulării în Europa Occidentală a sistemului mondial capitalist, Basarabia, de altfel ca şi întreg spaţiul românesc, a fost indirect afectată de către acesta. Descoperirea Atlanticului şi înglobarea Americii Latine în cadrul sistemului, precum şi deschiderea rutelor comerciale spre Asia, via Oceanul Indian, au reorientat fluxurile comerciale şi interesul puterilor europene dinspre Mediterana şi Marea Neagră spre oceanul planetar. Arealul românesc, astfel, a fost lăsat la discreţia şi apoi „inclus” în posesiunile Imperiului Otoman care, pe lângă atrocităţile care le-a demarat, a reorientat economiile şi comerţul Principatelor către nesăţioasa piaţă turcească. Pe măsură ce sistemul internaţional s-a extins şi a înglobat treptat tot spaţiul sud-est european, Basarabia devine „indicatorul” marilor inflexiuni sistemice de-a lungul evoluţiei sale. Astfel, transformarea de la confluenţa secolelor XVIII-XIX, statuată la anul 1815, s-a soldat cu anexarea Basarabiei la Imperiul Rus, unde devine rapid o “colonie” internă a acestuia. Următoarea mare reconfigurare sistemică de la îceputul secolului trecut, exprimată în primul război mondial, o readuce în cadrul spaţiului etno-cultural românesc, unde deşi nu a beneficiat de cel mai ortodox tratament, a cunoscut o eliberare de povara “fratelui slav” şi un proces (adevărat că lent) de dezvoltare social-economică. Status-quoul sistemului, însă, nu a durat mult şi în urma modificării structurale a acestuia, cauzată de al doilea război mondial, Basarabia “schimbă” din nou polii şi este cucerită încă pentru jumătate de secol de către Rusia sovietică. În anii 89-91 ai secolului trecut, când sistemul îşi modifică din nou structura (de la bipolaritate la unipolaritate), Basarabia, pentru a câta oară, cunoaşte o repoziţionare în cadrul arhitecturii internaţionale şi îşi dobândeşte o butaforică suveranitate.\nImplozia URSS şi disoluţia rapidă a acesteia a provocat efectul descentralizării massive a puterii politice şi militare proprii, creând, totodată, impresia unui vacuum de securitate lipsit de orice garanţii de stabilitate. Spre deosebire de statele baltice, care reuşiseră să preia rapid controlul asupra elementelor de bază ale suveranităţii de stat şi să impună evacuarea trupelor militare ruseşti – adevărat că cu concursul Occidentului – Republica Moldova s-a ciocnit de o rezistenţă militară acerbă în Transnistria, puternic susţinută de Rusia şi Ucraina. Iar, cele mai importante instituţii ale comunităţii occidentale, chiar şi România, au rămas în expectativă atunci când mercenari străini şi forţele militare ale Federaţiei Ruse se implicau deschis şi masiv în sprijinul unei sângeroase rebeliuni militare în raioanele de est ale R.Moldova. Mai mult, în timp ce pe ambele maluri ale Prutului se recitau versuri şi se interpretau cântece patriotice, ruşii îşi restabileau poziţiile politice şi luau sub control cele mai importante active din fosta gubernie. Cu trupe militare ruseşti pe teritoriu, cu o regiune separatistă controlată de Kremlin, cu o economie în vizibilă stagnare şi prinsă în plasa CSI (Comunitatea Statelor Independente), Republica Moldova a început să-şi pipăie suveranitatea şi arealul geopolitic în care s-a trezit ancorată. Acestea conjugate cu succedarea la putere a unor guverne, cu mici excepţii, incopetente şi corupte, supuse Moscovei, au agravat situaţia social-economică şi orice perspective de dezvoltare pentru acest pământ românesc.\nIntensificarea turbulenţei de pe plan internaţional a prins Chişinăul cu o guvernare comunistă, ajunsă la putere în 2001 inclusiv graţie contraperformanţelor realizate de guvernele precedente. Comuniştii au continuat – în mare – nerealizările predecesorilor, iar în unele privinţe chiar le-au accentuat şi mai mult. După aproape două decenii de “independenţă” şi două mandate de guvernare comunistă (guvernare ce are puţine în comun cu Manifestul Partidului Comunist), Republica Moldova a devenit un adevărat ostatic al problemelor sale cronice, susţinute inclusiv de către dinamica structurii internaţionale.\nIntegritatea teritorială şi prezenţa trupelor militare străine pe teritoriul său, este de departe cea mai gravă problemă cu care se confruntă R.Moldova. Deşi realităţile geoplitice de pe continent, legate de extinderea spre est a Alianţei Nord-Atlantice şi a Uniunii Europene au învecinat aceste structuri cu Republica Moldova şi se manifestă o prezenţă a acestora în disputa pe acest subiect, Rusia nu dă semne că se retrage din regiune. Disensiunile legate de statutul provinciei Kosovo şi de Scutul Antirachetă american din Polonia şi Cehia, dau Rusiei argumente suplimentare de a nu se retrage din Republica Moldova.\nGuvernarea coruptă şi autoritară, subminează orice tentative de dezvoltare. Cu o populaţie de cca 3,5 milioane şi cu o producţie de cca 4 miliarde de USD, Basarabia are cel mai mic PIB/locuitor din Europa. Este o economie necompetitivă, încasările pe angajat sunt de 10 ori mai mici decât în ţările din Centrul şi Sud Estul Europei. În interiorul ţării, întreprinderile autohtone indiferent de forma de proprietate sunt cu 50% mai ineficiente decât întreprinderile străine. R.Moldova are 40% din populaţie antrenată în agricultură, care este practic scoasă din producţie, în special în urma secetei din anul 2007. Astfel, agricultura nu a reuşit să depăşească stagnarea, care durează deja mai bine de 17 ani – în 2007 s-a înregistrat o scădere enormă, de 20%. Industria, care în proporţie de 80 la sută este agricolă, încă nu şi-a revenit de la şocul provocat de embargoul rusesc al vinurilor moldoveneşti din 2006. Pentru că nu există suficientă producţie, s-a ajuns la un deficit comercial de cca 2 mlrd USD pentru anul 2007 şi o datorie externă de peste 2 mlrd de USD. Deficitul de cont curent este acoperit, în mare parte, de către remitenţele cetăţenilor care lucrează în afară, care în 2007 au atins recordul de cca 1,4 mlrd USD, o cifră care este comparabilă cu toate investiţiile străine directe în economie de la declararea independenţei. Mai mult, majoritatea acestor bani se duc în consum, iar în contextul în care nu se investeşte în producţie, acestea alimentează deficitul comercial, banii întorcându-se înapoi spre economiile de unde au fost încasaţi. De la un timp, totuşi, Moldova devine cunoscută în Europa, înţeleasă şi mai puţin periculoasă pentru investiţii. Drept dovadă serveşte fluxul masiv de capital din 2007 – cca 450-500 mln USD – flux care se va a accelera în 2008. Însă, venirea capitalului mult aşteptat, a găsit o economie nepregătită. Drept consecinţă Banca Naţională a fost nevoită să sustragă peste 200 mil. USD de pe piaţă şi apoi să sterilizeze peste 2 miliarde lei, bani pe care economia nu-i poate asimila.\nSocietatea moldovenească este puternic marcată de evoluţia evenimentelor. Faptul că cca un million de cetăţeni sunt plecaţi la muncă peste hotare are repercusiuni negative asupra societăţii, când se distrug familii, iar generaţiile de copii crescute practic în lipsa părinţilor ridică semne de întrebare suplimentare în ceea ce priveşte viitorul ţării. Plus că incertitudinea politicii externe a făcut ca cetăţenii moldoveni să stea la cozi interminabile şi să fie umiliţi la consulatele de la Chişinău şi de aiurea.\nDeşi pare să oscileze între Est şi Vest, istoria ne demonstrează că în actuala turbulenţă de pe scena internaţională, R.Moldova va fi absorbită, până la urmă, de către unul dintre jucătorii geostrategici din regiune. Diplomaţia moldovenească, însă, în loc să conştientizeze conjunctura şi raportul de forţe din regiune pentru a se racorda la cadenţa ritmurilor politico-economice şi a face alegerea dezirabilă, singurul lucru pe care ştie bine să-l facă este să lovească în România şi în întreaga suflare românească.\nPrin urmare, având convingerea că lucrurile mai pot lua o altă turnură, nutrind speranţa regăsirii identităţii şi statalităţii româneşti într-o Europă unită şi echitabilă, în care arealul românesc să se prezinte cu demnitate, ne propunem în rubrica BASARABIA AZI să prezentăm o serie de evenimente şi comentarii care să familiarizeze societatea românească cu situaţia din R.Moldova, întru realizarea dezideratelor amintite mai sus. Aşa să ne ajute Dumnezeu!\nNote:\n1 Held D., ş.a. Transformări globale. Politică, economie şi cultură, Iaşi:Polirom,2004, p.24.\n2 Bertalanffy L. Das biologische weltbild, Bern, 1949, p.24.\n3 Koroliov I. Mirovaia economica: globalinîe perspectivî za 100 let, Moscova, 2003, p.602.\n4 Gilpin R. Economia mondială în secolul XXI. Provocările capitalismului global, Iaşi: Polirom, p.111.\n","date":"01-02-2008","img":"https://axaneamului.ro/posts/magazine/axa-i/1/basarabia-in-contextul-turbulentei-sistemului-mondial-contemporan/images/0.jpg","permalink":"https://axaneamului.ro/posts/magazine/axa-i/1/basarabia-in-contextul-turbulentei-sistemului-mondial-contemporan/","series":["AXA ANUL I"],"tags":["Basarabia","Comunism","Republica Moldova","sistem","URSS"],"title":"Basarabia în contextul turbulenţei sistemului mondial contemporan"}]