[{"author":"Cristina Iorga-Vasiliu","categories":["Politică"],"content":"Pornind de la înțelepciunea românului vechi și a celui nou nerisipit pot spune că agresiunea asupra românilor continuă și îmi mențin permanent gândul că marele rău al românilor nu vine de la români, ci de la alții a căror vrere nu am înțeles-o în mod structural și nu am digerat-o pentru că se bazează doar pe cotropire, tâlhărire și alte practici de supunere a altora, eminamente antihristice.\nÎn zilele acestea, când atacul asupra noastră vine și din vest și din est cu complicitatea celor care zic că ne conduc, este mai evident ca niciodată că nimeni nu ne este prieten, ceea ce am spus de nenumărate ori, așa cum au spus-o și Sfinții noștri Părinți. Noi românii îl avem pe Dumnezeu prieten, pe Hristos sau altfel spus: România mai funcționează doar cu autorizație de la Dumnezeu.\nDe la început trebuie să facem distincție între români și cei care au condus și conduc România, cu precădere în ultimii 32 de ani. Niciunii dintre cei care au condus și conduc România și poporul român, de multă vreme chiar, nu ne reprezintă interesele, vrerile, jalbele și nevoile.\nMai jos o să arăt la ce a dus lipsa de reprezentativitate, responsabilitate și transparență adică la vedere, cu asumare a votului românului.\nLipsa de reprezentativitate prin necreditarea prin vot în ultimii ani, a celor aleși dar nealeși în fond, a dus și va duce la participarea noastră ca popor la tot felul de genociduri – era covidioată, la tot felul de alianțe militare cu armate străine (condiția impusă a fost ca noi să nu mai avem armată), la multe cotropiri, tâlhării făcute de unii în numele nostru și de pe urma noastră. Pentru orice au făcut rău în numele poporului și împotriva lui nu au răspuns cu nimic în fața nimănui, asta înseamnă lipsă de responsabilitate cronică a politicianului. Votul secret este instrumentul prin care tu votezi și iese cel care vrea sistemul. Care român ar fi de acord cu astea, dacă ar fi întrebat cinstit? Întrebarea cinstită are și răspunsul cinstit și acesta este votul asumat, nesecret, deschis, publicat în ziar a doua zi. Nu avem acest sistem dar îl putem avea dacă îl vrem, dacă vrem ca românul să participe la decizia asupra sorții sale. Vocile (și nu puține) spun: da, ideea este frumoasă, aveți dreptate pe fond, dar este o utopie. Așa zic și azi despre Eminescu-politic că era prea idealist, prea utopic, are dreptate și azi dar nu se poate... Tot ce este bun pentru români, ceea ce ar fi în acord structural genetic cu ei este prea idealist, utopic, nu se vrea (verb care nu poate fi impersonal, ca și a fura - s-a furat). Oare? Vă spun eu, și știți și simțiți cu toții, noi de-a lungul istoriei nu am generat niciun război cu alte neamuri, decât să ne apărăm. Războaiele de orice tip: ideologice, furtișaguri economice, cibernetice, cu trupe sunt pentru tâlhărire și cotropire. Noi ne-am văzut de pâinea și țarina noastră în comuniune cu Dumnezeu. Dumnezeu dă bogății continuu și continue acestui popor modest și binecuvântat, pentru a ne încerca spre mântuire și din acest motiv suntem atacați din toate punctele cardinale prin trădarea celor care se autointitulează conducătorii unui popor despre ale cărei trăiri și idealuri nu au habar. Sunt suficiente daniile reale și plățile făcute pentru liniște ale poporului român, precum și „daniile” făcute de satrapii conducători ai poporului român din care se hrănesc mulți străini și tânjesc mulți alții. De aceea, se pare că pe coliva făcută de români se înmulțesc bomboanele.\nAlianțele europene sunt făcute pentru prosperitate, da chiar așa sunt, dar nu pentru prosperitatea noastră. Doar în ultimii doi ani se vede clar ce dinți ascuțiți și otrăvitori au deciziile de la Bruxelles asupra vieții noastre. O tâlhărie fățișă asupra vieții și muncii noastre sub deviza „salvării”. De-a lungul istoriei am fost mereu „salvați”, unii ne-au salvat de bogății la pachet cu teritorii, unii doar de resursele strategice și mai recent ne „salvează” mediul înconjurător prin exterminarea noastră.\nAlianțele militare, în care suntem părtași fără ca noi să fi participat la asta, sunt alianțe făcute cu condiția ca noi să nu avem armată. Ce fel de conducător este acela care face acest lucru? Conducătorul cui? A da, este un reprezentant al unor interese și puteri exterioare care amăgește și fură un popor pentru unii, nu știm cine, niște străini. Acest lucru îl face toată clasa politică de 32 de ani până azi. Căutați-i și o să vedeți că niciunul nu este român sau este risipit demult din simțirea creștin-ortodoxă-românească.\nStrăinul, oricare este și va fi, nu ne va crește, adică nu se va îngriji de bunăstarea noastră trupească și sufletească. Inteligența, intuiția, credința românului pe care eu le definesc cu totul bunul simț românesc ne spune că tot ce se întâmplă astăzi, așa zis în numele nostru, nu este în numele nostru ci și mai mult este împotriva noastră. Noi, ca și creștini știm că nici lor n-o să le ajute la mântuire ceea ce fac, dar orizontul nostru de îngrijire, trăire și ajutor trebuie să fie față de cel de aproape, de cei de lângă noi, de cei care sunt mereu striviți, nu pentru că sunt proști, neputincioși sau cum mai spurcă unii românii, ci pentru că suntem cinstiți, răbdători, muncitori, credincioși și mințiți și împiedicați de sute de ani să avem o reprezentare de jure și de facto a noastră românească.\nEu cred că este momentul să ne gândim cu toții cum vrem să fie un sistem prin care românii să-și reprezinte interesele în mod real pe plan intern și extern. Ce ai putut face ieri nu poți face azi. Ce poți face azi, nu poți face mâine.\nDar până la sfârșitul vremurilor se mai poate face ceva, întotdeauna!\nStrăin e vestul/ străin e estul/ străin e cel ce ne conduce/ străin cu toți voi fi și eu/ dar mai puțin cu Dumnezeu/ Cel ce a fost și e mereu/ Tatăl poporului meu.\n","date":"24-02-2022","img":"","permalink":"https://axaneamului.ro/posts/politics/strainul-nu-te-create-oricare-ar-fi-el-sau-bomboanele-de-pe-coliva-facuta-de-romani/","series":null,"tags":null,"title":"STRĂINUL NU TE CREȘTE, ORICARE AR FI EL sau Bomboanele de pe coliva făcută de români","youtube":""},{"author":"AXA","categories":["Știri"],"content":"Revista Axa, fondată și coordonată de regretatul scriitor Mugur Vasiliu, își reia activitatea după o pauză de aproximativ 12 ani.\nÎn aceste vremuri tulburi, când ființa națională a românului e amenințată din toate părțile, considerăm acest demers ca o necesitate pregnantă de a transmite tuturor românilor un mesaj de importanță vitală pentru existența lor (a noastră) ca neam.\nAxa își propune, așa cum a făcut-o încă de la prima sa apariție, să-i ajute pe români să ajungă la o cât mai completă și adâncă cunoaștere de sine, prin abordarea unor teme fundamentale ale românismului, având ca scop declarat redeșteptarea conștiinței naționale la români.\nAxa se dorește a fi și un far călăuzitor pentru tot românul care-și pune în mod sincer și responsabil problema mântuirii sale și a dăinuirii Neamului Românesc.\nDacă vă regăsiți în acest proiect, dacă simțiți și gândiți în același duh, vă așteptăm cu drag alături de noi, cu materiale de presă (scris, audio, video), pentru a pune împreună umărul la reapariția revistei Axa. Deocamdată, doar în varianta on-line!\nCu Dumnezeu înainte!\nGrupul AXA\nÎmpreună pentru Hristos și Neamul Românesc!\n","date":"04-02-2022","img":"","permalink":"https://axaneamului.ro/posts/news/axa-merge-inainte/","series":null,"tags":null,"title":"AXA merge înainte...","youtube":""},{"author":"AXA","categories":null,"content":"Director:   Cristina Iorga-Vasiliu  cristina.iorga_vasiliu@axaneamului.ro  +40 730 367 375   Redactor șef:   Nicolae Antonescu  nicolae@axaneamului.ro  +40 742 881 085   Secretar general de redacție:   Ionuț Ruse  ionut@axaneamului.ro  +40 734 893 168   Departament IT:   it@axaneamului.ro  +40 745 254 657    ","date":"28-02-2019","img":"","permalink":"https://axaneamului.ro/contact/","series":null,"tags":null,"title":"Contact","youtube":""},{"author":"AXA","categories":null,"content":"AXA NEAMULUI este o asociație, exterioară sistemului politic din ultimii 80 de ani și a apărut ca o necesitate de a exprima dreptul românilor la autoconservare și totodată la construcţia unei Românii pe baze românești. Astfel, noi credem că România este a românilor, a tuturor românilor și doar a românilor.\nNoi credem că în România există atâtea energii încât să putem construi o organizație care să apere exclusiv drepturile românilor. În România sunt mulţi oameni nepătaţi, mulţi oameni competenţi, mulţi români în adevăratul sens al cuvântului. Lor li se adresează AXA NEAMULUI. Celor care au credinţa că jertfa înaintașilor nu a fost în zadar, celor care au încredere că există români care pot construi o cale de viaţă românească demnă, celor care cred că românii au un destin în istorie – altul decât acela de a deveni slugi ale „marilor puteri”.\nAXA NEAMULUI este la un nou început de drum. Fără „sponsori” și „oameni din spate”, fără alte interese decât cele ale românilor – așadar, cu totul diferit de ceea ce a dovedit în ultimii 30 de ani întreaga clasă politică actuală.\nAXA NEAMULUI se adresează celor pentru care contează că nu comuniștii sau urmașii comuniștilor, care ne conduc de 31 de ani, și nu uniunea europeană și nici fondul monetar internaţional sau banca mondială au suferit și au fost martirizaţi în închisorile de pe tot cuprinsul ţării, ci zeci de mii de români, care și-au asumat calea martirajului pentru poporul român. Nu uniunea europeană sau fondul monetar internaţional sau banca mondială sau urmașii comuniștilor, care ne conduc de 31 de ani, au murit pe străzile ţării pentru libertate în 1989, ci acei care au crezut nelimitat că românii pot și trebuie să trăiască demn. Acei care știu aceste lucruri și vor să schimbe starea în care ne aflăm, sunt cei cărora AXA NEAMULUI li se adresează.\nAnalizând situaţia de fapt a societăţii românești, în aceste momente, am ajuns la concluzia necesităţii atenţionării poporului român, oriunde s-ar afla acesta, asupra pericolului în care se află însăși existenţa statului român. Puterea politică în România comunistă și neocomunistă nu are nici cea mai mică legătură cu structura intimă spirituală și culturală a poporului român, ceea ce ne dă îndreptăţirea să afirmăm că des-fiinţarea statului român și exterminarea poporului român au devenit politică „naţională” de stat.\nScopul AXA este acela de a arăta că a existat, precum există și va exista un fel românesc de a înțelege și de a participa la istorie, propriu nouă și care nu este îndreptat împotriva celorlalți ci este pentru mântuirea neamului nostru. Acesta este, de fapt, firescul românesc. Nu este contra ci este PENTRU! Nu se bazează pe ură, ci pe IUBIRE.\nÎnţelegem prin oceanografie ortodoxă o preocupare permanentă, vitală pentru înţelegerea lumii înconjurătoare, de la aspectele ei cotidiene, prozaice și până la gesturile complexe, tainice, religioase; în același timp este o luare de poziţie, o valorificare a lumii din perspectivă ortodoxă. Nu am anunţat–o ca pe o știinţă, nu temându–ne de rigoarea disciplinelor știinţifice, ci pentru că dorim ca oceanografia ortodoxă să fie un mod de a aprecia tot ce ne conţine; pe de altă parte, o vedem ca pe o înlesnire a accesului la înţelesurile lumii românești – implicit, ortodoxe – nu ca la un fișier bibliografic ci ca la o părtășie la viaţă, ca un răspuns la permanenta provocare a transcendentului în imediat. Aceasta presupune existenţa apriorică a unui fel ortodox de a vedea lumea. Astfel, oceanografia ortodoxă înseamnă receptarea spiritului vremii prin folosirea unui anumit mod de interpretare și totodată încercarea de a construi un mod de interpretare.\nDin ce în ce mai multă lume se interesează de AXA. Sunt oameni care știu despre existenţa revistei noastre și își pun întrebări, fără să o fi văzut vreodată. Trebuie spus din capul locului că încercarea noastră nu este de a face cunoscută AXA ci, în principal, de a face cunoscut mesajul revistei, mesaj care în fiecare număr îmbracă o altă formă, în diferitele articole ale publicaţiei.\nAstfel, am primit cererea unor cititori mai noi – cât și a unor potenţiali cititori – de a spune ce este AXA? Cu alte cuvinte, ce fel de revistă este aceasta?; cine „stă în spatele” acestei reviste?; ce urmărește AXA?; și, la urma urmei, de ce ar citi cineva AXA și nu o altă publicaţie? Alt-„cineva” ne-a cerut să-l convingem să citească AXA – acest lucru noi nu vrem să-l facem: nu vrem să convingem pe nimeni de nimic sau să schimbăm convingerile cuiva… Vom încerca să răspundem acestor întrebări, în rândurile de mai jos.\nDe ce apare AXA? Sau, de ce scoatem noi AXA? Din câteva motive. Mai întâi, apariţia AXEI este rodul unei neputinţe a celor care o editează: neputinţa de a tăcea în faţa unei realităţi înjositoare și, ceea ce este cel mai periculos, în faţa unei realităţi îndreptate împotriva mântuirii. Credem că tăcerea, acum și aici, ar însemna complicitate – asta nu ne putem permite: să ne pierdem mântuirea sub scuza că trebuie să fim cuminţi sau că nu este momentul să vorbim. Nu putem tăcea atunci când știm că acei care au murit mărturisindu-l pe Hristos, sunt astăzi denigraţi și batjocoriţi de către toţi românii care nu cunosc lucruri ca acelea pe care noi le vădim în AXA. Noi nu putem lovi în ei, fiindcă ei ne sunt sprijin pe lângă Hristos – indiferent de consecinţe, trebuie să vorbim despre sfinţii lui Hristos, care au sfinţit pământul românesc prin jertfa lor, într-o perioadă atât de apropiată de noi; sau despre cei care au făcut să se zguduie zidurile închisorilor comuniste prin hotărârea mărturisirii lor; și iarăși neputinţa: nu putem să stăm nepăsători, când știm, că acei care conduc România de mai bine de 70 de ani sunt cei care lovesc și scuipă neîntrerupt pe credinţa noastră, pe sufletul nostru. Apoi, considerăm că este un act de responsabilitate să luăm atitudine – atât și așa cum putem. Chiar dacă este doar prin publicarea revistei AXA. În cele din urmă, și ceva mai tehnic, AXA a apărut pentru că nu exista o astfel de revistă, în care faptele istorice (cele adevărate și nu cele propagate zeci de ani neîntrerupt) și semnificaţiile acestora să fie valorificate în prezent. Deși pentru unii pare lucru de mirare, pentru noi faptul că Domnitorul Alexandru Lăpușneanu nu a fost nicidecum un criminal scelerat prin cruzime etc (așa cum ne este de multă vreme livrat de către cultură), ci că dimpotrivă a fost un conducător dreptmăritor creștin care a construit o mânăstire în Sfântul Munte Atos (mînăstirea…., pe coperta AXA nr…) și mai multe biserici și mânăstiri în ţară, dând astfel slavă lui Dumnezeu, are o importanţă deosebită în prezent: ne arată cum trebuie să fie un conducător al românilor; sau faptul că după cuvintele lui Petru Rareș, fiul Sfântului Ştefan, a fost condusă Rusia până la Petru I are din nou o mare importanţă (a se vedea AXA…) – la fel, credem că jertfa tinerilor din perioada interbelică (cei mai mulţi membri ai Mișcării legionare) nu a fost în zadar. La fel credem că nu trebuie ascuns faptul că personaje ca Alexandru Ioan Cuza, care au statui în toată ţara și care sunt considerate a fi simboluri naţionale, în realitate au fost unii dintre cei mai mari dușmani ai românilor. Acestea sunt doar câteva exemple de teme și articole-studii din AXA. Vedem ca esenţial faptul că nimeni sub nici un cuvânt nu are dreptul să ascundă sau să schimbe istoria, și că de aici trebuie pornit, pentru a înţelege ceea ce se petrece astăzi. Şi, cu siguranţă, că și mai ciudat li se va părea unora, că noi credem că aceste lucruri ne obligă pe noi, cei de astăzi. Aceasta este urmarea faptului că noi vedem istoria din perspectivă românească, adică teologică (și nu din perspectivă patriotică, adică materialistă) – la capătul istoriei, pentru neamul nostru, stă Hristos. Pentru alte neamuri, nu este problema noastră – problema românilor sunt românii, precum problema mea sunt eu și nu ceilalţi de aiurea. Mai precis, din această perspectivă, faptul că Hristos a înviat, ne obligă pe noi, aici și acum, să avem o anumită perspectivă asupra propriei noastre existenţe ca părţi ale Bisericii.\nScopul publicaţiei AXA este acela de arăta că a existat, precum există și va exista un fel românesc de a înţelege și de a participa la istorie, propriu nouă și care nu este îndreptat împotriva celorlalţi ci este pentru mântuirea neamului nostru. Acesta este, de fapt, firescul românesc. Nu este contra ci este pentru! Nu se bazează pe ură, ci pe iubire. Fără îndoială că aceste lucruri așează publicaţia noastră în contra curentului „corectitudinii politice”, al Uniunii Europene – dar aceasta este o consecinţă a poziţiei acestei uniuni și nu a noastră: noi suntem pentru credinţa în Hristos și pentru asumarea drumului și misiunii pe care le au românii în istorie – uniunea este împotriva acestora, deci împotriva românilor, și, ca un fel de urmare puţin semnificativă pentru ceilalţi și împotriva noastră. Aceasta face misiunea noastră mult mai grea: pentru multe concepte fundamentale, sensurile au fost deformate, caricaturizate, în cea mai mare măsură cu intenţie, astfel încât înţelesurile lor proprii au devenit mai puţin accesibile. Şi pentru acest lucru este necesar să cunoaștem, mai întâi de toate, adevărul istoric. Faptul că am publicat și publicăm fragmente din viaţa legionarilor nu este pentru că noi am fi membrii ai Mișcării legionare – care nici nu mai există ca atare; ci fiindcă aceasta a fost ultima manifestare a sufletului românesc, cu expresia în trăire, în cultură, și într-un politic cu totul nou pentru acea lume și pentru lumea de astăzi: politicul bazat pe credinţă și pe conștientizarea misiunii românilor ca neam dreptmăritor creștin, politicul bazat pe cinste și jertfă; și fiindcă au murit mărturisindu-L pe Hristos. Acesta este adevărul! Oricât de incomod și de ascuns de statul român actual ar fi, prin oricâte legi, noi trebuie să-i cinstim, ca pe ceilalţi sfinţi, chiar dacă au fost legionari (corect ar fi: tocmai pentru că au fost legionari). Şi trebuie să învăţăm lecţia lor! Iată cum se explică împrejurarea că suntem huliţi pentru că suntem legionari: mai întâi este faptul că sunt foarte puţini care cunosc adevărul istoric, și, ca urmare sunt și mai puţini care înţeleg semnificaţiile acelui adevăr; apoi consecinţele acestei cunoașteri a celor ce înţeleg aceste semnificaţii se răsfrâng în realitatea cotidiană!\nAXA contiuă ideologic și ideatic o revistă mai veche, care nu mai apare de 10 ani: revista Scara – revista de oceanografie ortodoxă. Scara a apărut în șapte „trepte”, adică a avut șapte apariţii, fără ca aceste apariţii să se petreacă regulat – au apărut în cursul a cinci ani. Revista Scara avea ca subtitlu, așa cum astăzi are revista AXA: revista de „oceanografie ortodoxă”.\nDefinirea sintagmei de „oceanografie ortodoxă” este încă un fel de a răspunde la întrebarea: ce urmărește AXA?: „Înţelegem prin oceanografie ortodoxă o preocupare permanentă, vitală pentru înţelegerea lumii înconjurătoare, de la aspectele ei cotidiene, prozaice și până la gesturile complexe, tainice, religioase; în același timp este o luare de poziţie, o valorificare a lumii din perspectivă ortodoxă. Nu am anunţat-o ca pe o știinţă, nu temându-ne de rigoarea disciplinelor știinţifice, ci pentru că dorim ca oceanografia ortodoxă să fie un mod de a aprecia tot ce ne conţine; pe de altă parte, o vedem ca pe o înlesnire a accesului la înţelesurile lumii românești – implicit, ortodoxe – nu ca la un fișier bibliografic ci ca la o părtășie la viaţă, ca un răspuns la permanenta provocare a transcendentului în imediat. Aceasta presupune existenţa apriorică a unui fel ortodox de a vedea lumea. Astfel, oceanografia ortodoxă înseamnă receptarea spiritului vremii prin folosirea unui anumit mod de interpretare, și, totodată, încercarea de a construi un mod de interpretare”.(Acest text poate fi citit în josul paginii fiecărui număr din AXA). Cu alte cuvinte, AXA este un fel de a exprima credinţa și sufletul românilor și de a le pune în contextul lumii în care trăim. Sigur că rezultatul nu este unul comod sau plăcut, dar vă asigurăm că este cel real.\nDespre ce se scrie în AXA, vă puteţi edifica vizitându-ne site-ul: axa.info.ro Sunt, în mare măsură, texte greu de crezut. Fiindcă este greu de crezut că tezaurul României de la Moscova nu este format doar din Cloșca cu puii de aur – așa cum am fost și suntem asiguraţi – ci dintr-o cantitate uriașă de aur – brut și lucrat – precum și din… vechile manuscrise românești, din obiectele de cult și cărţile vechi adunate de la toate mânăstirile din România și din bibliotecile cele mai importante din ţară, fapt care are o semnificaţie aparte. Alt lucru greu de crezut este că Petru Rareș a stat la baza „manualului de domnie” al ţarilor ruși. Altul că ceea ce se petrece acum în Transilvania este ascuns cu ajutorul mass media românești – dar poate fi citit în AXA, număr de număr. Nu mai amintim că „Protocoalele înţelepţilor Sionului” ar fi de-a dreptul incredibile, dacă nu s-ar verifica punct cu punct, de mai bine de un secol. Şi cum ar fi ușor de crezut, că voit – prin legea Codex Alimentarius – suntem otrăviţi prin alimente modificate genetic sau prin infestarea cu chimicale a alimetaţiei. Sau că actele biometrice și cele care conţin cip sunt etape premergătoare introducerii cipurilor în corpul omenesc – după un plan prestabilit. Sau că… Pentru mare parte din textele pe care le întâlniţi în AXA se potrivește afirmaţia oficială referitoare la „teoria conspiraţiei”. Noi vă asigurăm că tot ce veţi întâlni în AXA este adevărat și că nu există doar o teorie a conspiraţiei ci… și o conspiraţie.\nDespre greutăţile și piedicile întâmpinate de AXA – atât în ceea ce privește difuzarea mesajului cât și în ceea ce privește difuzarea revistei – credem că nu trebuie vorbit prea mult: e de la sine înţeles că un astfel de mesaj deranjează „lumea” sau chiar nu o interesează. Ca urmare, difuzarea este de-a dreptul anevoioasă: unii spun că suntem legionari, alţii că suntem stiliști, alţii că suntem retrograzi, alţii că nu facem decât să băgăm spaima în oameni, alţii că suntem „oamenii rușilor”, că avem „în spatele” nostru securitatea sau serviciile toate și-sau pe rând, că suntem finanţaţi din străinătate, că suntem șovini, că deja ne-am îmbogăţit de pe urma vânzării revistei, că… Pe de-o parte acesta este un lucru bun: se vorbește despre AXA. Pe de altă parte însă, se creează un blocaj în ceea ce privește mesajul publicaţiei. Nici una dintre acuzaţiile de mai sus și în nici un fel nu are legătură cu adevărul. AXA apare cu mare trudă – atât financiar vorbind cât și editorial sau redacţional. AXA nu este și nu și-a propus să fie o afacere. Deși nu ne face cinste, trebuie să recunoaștem că AXA nu numai că nu aduce profit, dar apare cu susţinerea câtorva cititori – nu este mai puţin adevărat că ne-am propus ca AXA să se susţină singură. Astfel, avem nevoie de cât mai mulţi cititori, și din acest punct de vedere. Apoi, dacă vorbim despre nevoi, AXA are nevoie de cât mai mulţi colaboratori. Dar numărul colaboratorilor este legat de cel al cititorilor…\nAstfel, AXA caută difuzori în toată ţara.\n-- Contact  E-mail: contact@axaneamului.ro  Telefon: +40 745 254 657  Youtube  Facebook  -- ","date":"28-02-2019","img":"","permalink":"https://axaneamului.ro/about/","series":null,"tags":null,"title":"Despre noi","youtube":""},{"author":"Mugur Vasiliu","categories":["TV"],"content":"   ","date":"19-12-2016","img":"","permalink":"https://axaneamului.ro/tv/lansare-de-carte-la-bucuresti-sambata-17-decembrie-2016-libraria-sophia/","series":null,"tags":null,"title":"Lansare de carte la București, sâmbătă, 17 decembrie 2016, Librăria Sophia","youtube":"aK-wDu1Q8cg"},{"author":"Mugur Vasiliu","categories":["TV"],"content":"   ","date":"06-06-2016","img":"","permalink":"https://axaneamului.ro/tv/conferinta-la-suceava-31-martie-2016/","series":null,"tags":null,"title":"Conferință la Suceava (31 martie 2016)","youtube":"v4HneAUhzlw"},{"author":"Mugur Vasiliu","categories":["TV"],"content":"   ","date":"01-06-2016","img":"","permalink":"https://axaneamului.ro/tv/eminescu-dupa-marea-scanare-bacau-17-mai-2016/","series":null,"tags":["Mihai Eminescu"],"title":"Eminescu după marea scanare (Bacău, 17 mai 2016)","youtube":"vfc_nZsXLyE"},{"author":"Mugur Vasiliu","categories":["TV"],"content":"   ","date":"24-05-2016","img":"","permalink":"https://axaneamului.ro/tv/conferinta-la-constanta-20-aprilie-2016/","series":null,"tags":null,"title":"Conferință la Constanța (20 aprilie 2016)","youtube":"Xa2c4qO2opI"},{"author":"Mugur Vasiliu","categories":["TV"],"content":"   ","date":"05-05-2016","img":"","permalink":"https://axaneamului.ro/tv/alexandru-florian-trebuie-sa-demisioneze-de-la-institutul-elie-wiesel/","series":null,"tags":["evrei"],"title":"Alexandru Florian trebuie să demisioneze de la institutul Elie Wiesel","youtube":"IfKT4SdL_rs"},{"author":"Mugur Vasiliu","categories":["TV"],"content":"   ","date":"16-04-2016","img":"","permalink":"https://axaneamului.ro/tv/lansare-de-carte-la-bucurest-17-decembrie-2015/","series":null,"tags":null,"title":"Lansare de carte la București (17 decembrie 2015)","youtube":"e-ncuA8KGnw"},{"author":"Mugur Vasiliu","categories":["TV"],"content":"   ","date":"28-03-2016","img":"","permalink":"https://axaneamului.ro/tv/construirea-moscheei-si-iohannis-turcitul/","series":null,"tags":null,"title":"Construirea moscheei și Iohannis turcitul","youtube":"qLaVEmckH3o"},{"author":"Mugur Vasiliu","categories":["TV"],"content":"   ","date":"17-03-2016","img":"","permalink":"https://axaneamului.ro/tv/tara-arde-si-presedintele-se-piaptana/","series":null,"tags":null,"title":"Țara arde și președintele se piaptănă","youtube":"YkyHZhKE8k4"},{"author":"Mugur Vasiliu","categories":["TV"],"content":"   ","date":"09-03-2016","img":"","permalink":"https://axaneamului.ro/tv/romania-din-afara-tarii/","series":null,"tags":null,"title":"România din afara Țării","youtube":"ovyEfoUzebk"},{"author":"Mugur Vasiliu","categories":["TV"],"content":"   ","date":"27-02-2016","img":"","permalink":"https://axaneamului.ro/tv/pastila-5-dezgroparea-lui-ion-iliescu/","series":null,"tags":null,"title":"Pastila 5: Dezgroparea lui Ion Iliescu","youtube":"15KeNcFtn5U"},{"author":"Mugur Vasiliu","categories":["TV"],"content":"   ","date":"25-02-2016","img":"","permalink":"https://axaneamului.ro/tv/terorismul-elie-wiesel-si-holocaustul-culturii-romanesti/","series":null,"tags":null,"title":"Terorismul Elie Wiesel și Holocaustul Culturii Românești","youtube":"-FCGT4mvtSU"},{"author":"Mugur Vasiliu","categories":["TV"],"content":"   ","date":"24-02-2016","img":"","permalink":"https://axaneamului.ro/tv/legionarismul-o-incheiere/","series":null,"tags":["Mișcarea Legionară"],"title":"Legionarismul - O încheiere","youtube":"FGxG8aA3OiE"},{"author":"Mugur Vasiliu","categories":["TV"],"content":"   ","date":"19-02-2016","img":"","permalink":"https://axaneamului.ro/tv/legionarismul-capitanul-nostru/","series":null,"tags":["Mișcarea Legionară"],"title":"Legionarismul - Căpitanul nostru","youtube":"ZUW0gwJ1Mqs"},{"author":"Mugur Vasiliu","categories":["TV"],"content":"   ","date":"17-02-2016","img":"","permalink":"https://axaneamului.ro/tv/legionarismul-trebuie-sa-stim-povestea/","series":null,"tags":["Mișcarea Legionară"],"title":"Legionarismul - Trebuie să știm povestea!","youtube":"ObyZM1CT2yM"},{"author":"Mugur Vasiliu","categories":["TV"],"content":"   ","date":"16-02-2016","img":"","permalink":"https://axaneamului.ro/tv/legionarismul-observatii-generale/","series":null,"tags":["Mișcarea Legionară"],"title":"Legionarismul - Observații generale","youtube":"Uxxw-_JWFOI"},{"author":"Mugur Vasiliu","categories":["TV"],"content":"   ","date":"12-02-2016","img":"","permalink":"https://axaneamului.ro/tv/nationalist-sau-patriot-erou-martir-sau-victima-i/","series":null,"tags":["Naționalism"],"title":"Naționalist sau patriot - erou-martir sau victimă I","youtube":"9MWJMcY3hl8"},{"author":"Mugur Vasiliu","categories":["TV"],"content":"   ","date":"11-02-2016","img":"","permalink":"https://axaneamului.ro/tv/minunea-ca-piatra-de-poticnire/","series":null,"tags":null,"title":"Minunea ca piatră de poticnire","youtube":"Aovc7hTJrc8"},{"author":"Mugur Vasiliu","categories":["TV"],"content":"   ","date":"09-02-2016","img":"","permalink":"https://axaneamului.ro/tv/noi-alegatorii/","series":null,"tags":["Vot"],"title":"Noi, alegătorii...","youtube":"G7aTSve97ms"},{"author":"Mugur Vasiliu","categories":["TV"],"content":"   ","date":"07-02-2016","img":"","permalink":"https://axaneamului.ro/tv/romania-in-europubela/","series":null,"tags":null,"title":"România în europubelă","youtube":"Rfqz8ulIHqI"},{"author":"Mugur Vasiliu","categories":["TV"],"content":"   ","date":"06-02-2016","img":"","permalink":"https://axaneamului.ro/tv/realitatea-conspiratiei/","series":null,"tags":null,"title":"Realitatea conspirației","youtube":"RidXcxAhIpY"},{"author":"Mugur Vasiliu","categories":["TV"],"content":"   ","date":"04-02-2016","img":"","permalink":"https://axaneamului.ro/tv/romanul-ignorant-si-viclenia-mass-mediei/","series":null,"tags":null,"title":"Românul ignorant și viclenia mass-mediei","youtube":"iEVO_y9zCj0"},{"author":"Mugur Vasiliu","categories":["TV"],"content":"   ","date":"03-02-2016","img":"","permalink":"https://axaneamului.ro/tv/minciuni-si-minciunele/","series":null,"tags":null,"title":"Minciuni și minciunele","youtube":"84XM83hTaOA"},{"author":"Mugur Vasiliu","categories":["TV"],"content":"   ","date":"30-01-2016","img":"","permalink":"https://axaneamului.ro/tv/mineriada-i/","series":null,"tags":null,"title":"Mineriada I","youtube":"zeNZn9SKWcI"},{"author":"Mugur Vasiliu","categories":["TV"],"content":"   ","date":"28-01-2016","img":"","permalink":"https://axaneamului.ro/tv/sfintii-inchisorilor-i/","series":null,"tags":null,"title":"Sfinții închisorilor I","youtube":"IseQoYGwx1Q"},{"author":"Mugur Vasiliu","categories":["TV"],"content":"   ","date":"27-01-2016","img":"","permalink":"https://axaneamului.ro/tv/bomba-cu-migratori/","series":null,"tags":null,"title":"Bomba cu migratori","youtube":"WmEaKHoU1vw"},{"author":"Mugur Vasiliu","categories":["TV"],"content":"   ","date":"27-01-2016","img":"","permalink":"https://axaneamului.ro/tv/cod-rosu-de-migratori/","series":null,"tags":null,"title":"Cod roșu de migratori","youtube":"hHovfaOhFFM"},{"author":"Mugur Vasiliu","categories":["TV"],"content":"   ","date":"27-01-2016","img":"","permalink":"https://axaneamului.ro/tv/cat-ne-mai-batem-joc-de-eminescu/","series":null,"tags":["Mihai Eminescu"],"title":"Cât ne mai batem joc de Eminescu","youtube":"e-_AxLOkWgI"},{"author":"Mugur Vasiliu","categories":["TV"],"content":"   ","date":"26-01-2016","img":"","permalink":"https://axaneamului.ro/tv/pastila-5-migratorii-educatie-anticrestina/","series":null,"tags":null,"title":"Pastila 5: Migratorii - Educație anticreștină","youtube":"zkQqnoMZ7Kg"},{"author":"Mugur Vasiliu","categories":["TV"],"content":"   ","date":"25-01-2016","img":"","permalink":"https://axaneamului.ro/tv/cum-se-pune-problema/","series":null,"tags":null,"title":"Cum se pune problema","youtube":"hDmpQlS0Gmo"},{"author":"Mugur Vasiliu","categories":["TV"],"content":"   ","date":"24-01-2016","img":"","permalink":"https://axaneamului.ro/tv/pastila-5-papa-kiril-si-sinodul/","series":null,"tags":null,"title":"Pastila 5: Papa Kiril și Sinodul","youtube":"-1VACF_EkhQ"},{"author":"Mugur Vasiliu","categories":["TV"],"content":"   ","date":"24-01-2016","img":"","permalink":"https://axaneamului.ro/tv/pastila-5-intrebari-migratoare/","series":null,"tags":null,"title":"Pastila 5: Întrebări migratoare","youtube":"-GuD9WmIRDU"},{"author":"Mugur Vasiliu","categories":["TV"],"content":"   ","date":"23-01-2016","img":"","permalink":"https://axaneamului.ro/tv/pastila-5-migratorii/","series":null,"tags":null,"title":"Pastila 5: Migratorii","youtube":"EnAEZ8Ht4Zc"},{"author":"Mugur Vasiliu","categories":["TV"],"content":"   ","date":"20-01-2016","img":"","permalink":"https://axaneamului.ro/tv/votul-alb-sau-hai-s-o-facem/","series":null,"tags":["Vot"],"title":"Votul alb sau... HAI S-O FACEM!","youtube":"eYdpaigA5sU"},{"author":"Mugur Vasiliu","categories":["TV"],"content":"   ","date":"19-01-2016","img":"","permalink":"https://axaneamului.ro/tv/romanul-politica-si-votul-alb/","series":null,"tags":["Vot"],"title":"Românul, politica și votul alb","youtube":"7BoPVj-ZO5k"},{"author":"Mugur Vasiliu","categories":["TV"],"content":"   ","date":"15-01-2016","img":"","permalink":"https://axaneamului.ro/tv/mihai-eminescu-marturie-despre-mine-insumi/","series":null,"tags":["Mihai Eminescu"],"title":"Mihai Eminescu: Mărturie despre mine însumi","youtube":"wJYQKdq_6Fw"},{"author":"Mugur Vasiliu","categories":["TV"],"content":"   ","date":"15-01-2016","img":"","permalink":"https://axaneamului.ro/tv/pisica-neagra-sau-jocul-de-a-migratorii/","series":null,"tags":null,"title":"Pisica neagră sau jocul de-a migratorii","youtube":"p3tfthqiLNo"},{"author":"Mugur Vasiliu","categories":["TV"],"content":"   ","date":"13-01-2016","img":"","permalink":"https://axaneamului.ro/tv/jertfa-intelectualului-sau-despre-romanul-absolut-13-ianuarie-1937/","series":null,"tags":["Mișcarea Legionară"],"title":"Jertfa Intelectualului sau despre Românul absolut - 13 ianuarie 1937","youtube":"4TS68lQro1c"},{"author":"Mugur Vasiliu","categories":["TV"],"content":"   ","date":"13-01-2016","img":"","permalink":"https://axaneamului.ro/tv/lansare-de-carte-la-suceava-10-decembrie-2015/","series":null,"tags":null,"title":"Lansare de carte la Suceava (10 decembrie 2015)","youtube":"vB6RLo9LI5Y"},{"author":"Mugur Vasiliu","categories":["TV"],"content":"   ","date":"09-01-2016","img":"","permalink":"https://axaneamului.ro/tv/tie-nu-ti-e-frica/","series":null,"tags":null,"title":"Ție nu ți-e frică","youtube":"gzkHjueCP9w"},{"author":"Mugur Vasiliu","categories":["TV"],"content":"   ","date":"14-03-2014","img":"","permalink":"https://axaneamului.ro/tv/pr-iustin-parvu-adevaratul-scop-al-ue/","series":null,"tags":null,"title":"Pr. Iustin Pârvu - Adevăratul scop al UE","youtube":"B0XI349j5dY"},{"author":"Mugur Vasiliu","categories":["TV"],"content":"   ","date":"10-11-2011","img":"","permalink":"https://axaneamului.ro/tv/2011-07-31-credinta-si-traditii-nemtene-1/","series":null,"tags":["tradiție"],"title":"Credință și tradiții nemțene - 1/2","youtube":"ARw3cHjp2Kg"},{"author":"Mugur Vasiliu","categories":["TV"],"content":"   ","date":"18-03-2011","img":"","permalink":"https://axaneamului.ro/tv/2011-07-31-credinta-si-traditii-nemtene-2/","series":null,"tags":["tradiție"],"title":"Credință și tradiții nemțene - 2/2","youtube":"e-_AxLOkWgI"},{"author":"Mugur Vasiliu","categories":["TV"],"content":"   ","date":"01-01-2011","img":"","permalink":"https://axaneamului.ro/tv/curs-de-traditie-si-nationalism-vs-patriotism-2011/","series":null,"tags":["Naționalism"],"title":"Curs de Tradiție. Naționalism vs. patriotism (2011)","youtube":"QWJxKoMNH3Y"},{"author":"Ciprian Bojan","categories":null,"content":"De ce m-aș haiduci? Câteva motive de haiducie Mă roade de vreo câțiva ani un dor nebun de haiducie. Asta dintr-o lehamite născută din sila față de un sistem social defect. Cred că aș avea o satisfacție fără margini când le-aș zări mutrele speriate ale ciocoilor de toate culorile politice. Așa cum au făcut-o haiducii din vechime, sau cu nici 50 de ani în urmă Gavrilă Ogoranu, frații Arnăuțoiu, Nicolae Ciolacu și mulți, mulți alții. Românismul a supraviețuit prin haiducie. În vremurile de aur ale haiducilor, cetele depășeau 100.000 de luptători. Adică, mai mulți decât are armata română de astăzi. Toți cu inimi românești. De ce m-aș haiduci? Pentru că așa-i drept.\nNu vreau să plătesc bir Pentru că mă cocoșează dările la stat. România a devenit un sistem corupt, care supraviețuiește doar din inventarea unor noi biruri. Dările mari sărăcesc peste măsură omul de rând, iar săracul sărăcește sistemul căruia îi aparține. M-am speriat când am aflat că ne vâră pe gât și impozitul forfetar. Dornici să bage mai ușor bani în vistierie, guvernanții au făcut ca aproximativ 56.000 de oameni să rămână fără un loc de muncă, iar 26.000 de firme și-au încetat activitatea. Credeți că bugetul e mai gras? Nici vorbă, e doar mai sărac cu 100 milioane lei.\nRomânia sărăcește pentru că birurile sunt multe și grase. Avem de plătit 113 taxe. Dublu decât sârbii sau de 56 de ori mai mult față de suedezi. Ba mai mult, pentru a le da banii trebuie să milogim ca proștii la ușile lor. Un studiu al Băncii Mondiale arată că pentru a-și plăti toate dările, românul stă la cozi trei zile și trei nopți. Nu știu pe la alții cum e, dar eu când m-am dus la finanțe să-mi plătesc dările, am stat la coadă la fel cum stăteam când eram copil așteptând mașina de pâine. Pentru ce? Ca să susțin din munca mea incompetența guvernanților și un aparat bugetar populat peste măsură cu arnăuți și cocote de birou. Culmea este că suntem din ce în ce mai puțini plătitori de impozite. Dacă în anii `90 România avea zece milioane de salariați care plăteau impozite și mai puțin de un milion de bugetari, acum sunt 4,5 milioane de salariați și aproape două milioane de bugetari.\nStăpânirea fură de la mine După ce că iau și pielea de pe noi, guvernanții s-au pus pe furat. Stâna noastră este păzită de o haită de lupi corupți și nehaliți. Ați mai văzut vreun dosar de corupție? Nici vorbă. Mai scoate stăpânirea câte un personaj mort politic, pe care îl arată ca fiind vinovat de furtișagul din vistierie. Și asta doar așa, cât să se bucure prostimea când stă cu nasul în televizor. Ați zărit vreun procuror să se întrebe ce s-a întâmplat cu fabricile vândute pe un leu? M-am întrebat eu și am aflat că au fost demolate și transformate în afaceri imobiliare, pornind de la acte de corupție. Spre exemplu, Tractorul Brașov a fost cumpărat de Flavus Investiții, care vrea ca acum să facă acolo un mare cartier cu 6.000 de apartamente. Le fel s-a întâmplat și cu Roman Brașov, care a fost vândut la prețul unui singur apartament. Acum, acolo nu se mai fac camioane, ci case. Cine va sta în ele, că foștii muncitori n-au bani să le cumpere? Și iaca așa din corupție și degringoladă se naște criza.\nStrăinii au intrat deja la bănuieli și zic că pe la noi se fură mai mult decât la ei. Întrebat de un reporter de la Washington Post cum se vede România din afară, fostul ambasador SUA, Jim Rosapepe, a spus că străinii ne definesc prin corupție. Și are dreptate. Cică după Indicele de Percepție a Corupției lansat de Transparency International, România obține 3,8 puncte din 10. Astfel, țara noastră este pe ultimul loc în clasamentul statelor membre ale Uniunii Europene, pe care îl împarte cu Bulgaria și Grecia. Dacă pentru bulgari și greci, corupția este o tradiție seculară, noi l-am avut pe Țepeș, dar tot n-am învățat nimic de la el.\nS-a furat cam tot ce se putea și tot n-avem un corupt mare după gratii. Procurorii vor să-l vâre pe Adrian Năstase la ocnă pentru niște termopane, vor să-l belească pe Decebal Traian Remeș pentru o bucată de slănină și câteva sticle de țuică. Un circ inutil, în vreme ce nimeni nu bagă în seamă furtișagurile din privatizări.\nMi-e silă de ciocoi De parcă nu era îndeajuns să sufăr că-s jupuit de biruri și furat de stăpânire, mai sunt și umilit de ciocoi. Am renunțat să mai bag lumea în seamă la televizor, că mă ia furia. Ghiftuiți și aroganți, ciocoii se dau în spectacol seară de seară. Prostimea consumă acest spectacol trist, fără a digera intelectual semnificația sa.\nData viitoare când îl mai zăriți pe Silviu Prigoană etalându-și talentele de prost gust și consoarta grasă, să știți că spectacolul acesta nu-i făcut decât pentru a vă mai râde odată în nas. De ziua lui, era sărbătorit ca un adevărat model național și toți trâmbițașii și vornicii s-au grăbit să-i pupe mâna. Și atât de mult l-au alintat, până când și el s-a săturat, exclamând: „Mă simt ca Ceaușescu acum că toata lumea îmi cântă pe la televizor”.\nPână și aparițiile televizate ale președintelui Băsescu au devenit simple emisiuni de bancuri. Peste 60 la sută dintre aparițiile televizate ale oamenilor politici se rezumă la răfuieli inutile, analize fără scop și distracții de can-can. Restul aparițiilor sunt rezervate dezbaterilor, care nu ajung la nici un rezultat. Prostimea consumă, iar ciocoiul îi râde-n nas. Vorbele ministresei Elena Udrea se lipesc bine aici: „E vina mea că sunt frumoasă și inteligentă?” (Revista Gente, ianuarie 2010). Bine că suntem noi proști.\nAȘTIA NU MAI CRED ÎN DUMNEZEU STĂPÂNII PUPĂ ICOANE ȘI FAC CRUCI NUMAI CÂND ÎI VEDE CINEVA, CÂND ESTE VORBA SĂ PUNĂ OSUL SĂ RIDICE BISERICA SE FAC NEVĂZUȚI. CICĂ STATUL MODERN E FĂRĂ DREAPTA CREDINȚĂ, CĂ AȘA VOR STRĂINII. NU VĂ DAU LISTE DE DOMNITORI CARE S-AU BĂTUT PENTRU CREZUL NOSTRU, CĂ-I ȘTIȚI PREA BINE. DAR CE N-AU REUȘIT SĂ FACĂ STRĂINII CU SABIA, FAC ĂȘTIA DE AZI CU PLECĂCIUNEA. NE-AU SPUS STRĂINII CĂ UNIUNEA EUROPEANĂ NU ARE UN FUNDAMENT CREȘTIN ȘI CĂ NOI AR TREBUI SĂ FACEM ASCULTARE DE VORBELE LOR. ȘI S-AU APUCAT NIȘTE DESCREIERAȚI SĂ SCOATĂ ICOANELE DIN ȘCOLI, SĂ LE IA COPIILOR ORELE DE RELIGIE, IAR ACUM SE GÂNDESC LA LEGI CA SĂ MAI DIMINUEZE INFLUENȚA CREȘTINISMULUI.\nDACĂ UN POPĂ CALCĂ STRÂMB ȘI PUNE MÂNA PE ȘPAGĂ, URLĂ VORNICII LA TELEVIZOR ZILE ÎN ȘIR, DAR ȘTIRILE CARE PUN BISERICA ÎN LUMINĂ FAVORABILĂ SUNT TRECUTE LA FAPT DIVERS. BA MAI MULT, ÎȘI BAT JOC DE ÎNVĂȚĂTURA CREȘTINĂ DE FIECARE DATĂ CÂND AU OCAZIA. PĂI BBC-UL, CREAT PE BANII UNEI ȚĂRI CREȘTINE IA SCRIPTURA ÎN DERÂDERE, DAR N-ARE VOIE SĂ FACĂ CATERINCĂ DE CORAN. EI SPUN CĂ DUMNEZEU N-ARE CE CĂUTA ÎN EUROPA MODERNĂ.\nIACĂ AICI CÂTEVA MOTIVE PENTRU CARE MI-AȘ LUA CALUL ȘI PISTOLUL ȘI M-AȘ DUCE\nSĂ-MI CAUT DREPTATEA ÎN MUNȚI. CĂ DORUL DE HAIDUCIE NU-I ALTCEVA DECÂT CHEMAREA SPIRITULUI CREȘTIN ROMÂNESC.\n","date":"31-12-2009","img":"https://axaneamului.ro/posts/magazine/axa-ii/30/haiduci-m-a-si-n-am-cui-cronica-unui-haiduc-modern/images/0.jpg","permalink":"https://axaneamului.ro/posts/magazine/axa-ii/30/haiduci-m-a-si-n-am-cui-cronica-unui-haiduc-modern/","series":["AXA ANUL II"],"tags":null,"title":"HAIDUCI-M-AȘ ȘI N-AM CUI... CRONICA UNUI HAIDUC MODERN","youtube":""},{"author":"Alina Glod","categories":null,"content":"INCOMPETENȚA LA RANG DE ARTĂ... Tocmai a început noul an, lumea s-a destins după sărbătorile de iarnă și s-a ghiftuit cu bunătățile Crăciunului și a Anului Nou, iar acum, este mai mult sau mai puțin în stare să suporte noi „spectacole” ale scenei politice românești... dâmbovițene. Astfel, subiectul „reformarea statului” este din nou împins la rampă pentru a face tumbe în fața cetățenilor și a le smulge un zâmbet celor mai isteți... iar celor mai puțin isteți... aplauze, venerații, adulări frenetice, eventual, lacrimi de bucurie.\nVeți spune desigur că: Ce are de-a face... reformarea statului cu economia?... subiectul meu, obișnuit, de analiză. Păi simplu,\nReformarea statului este punctul cheie în a putea vorbi despre economia României într-un alt sens decât peiorativ Un stat cu anumite deficiențe „cronice” nu poate permite economiei să funcționeze corespunzător. Prin urmare, în contextul crizei, „reformarea” (și nu numai a statului!...) este „indicatorul” care ne arată dacă mai putem vorbi de o economie funcțională în viitorul apropiat. Reformarea, deși privită static, mai ales de vehiculatorii „reformei statului”, este un proces continuu, intrisenc oricărui fenomen sau subeict și este caracteristic, cu deosebire, fenomenului economic. În economie, a vorbi despre „reformare” înseamnă mai degrabă a-i descrie starea ei naturală, căci economia se modifică continuu, însă nu mereu într-o manieră mecanică sau programată ci, în parte, prin legitățile pieței, formându-se (atenție, uneori deformându-se!) și reformându-se în funcție de contextul în care funcționează, astfel încât rezultatul să descrie într-adevăr un progres, o ameliorare a situației economiei. Prin urmare, fiind un pleonasm, „reformarea economiei” nu va putea fi niciodată un subiect de discuții în sine, astfel problema este desigur plasată de clasa politică în altă parte, acolo unde de fapt și este…în partea instituțională. Astfel, deși o marotă des scoasă la rampă în ultimul timp, „reformarea statului” este foarte necesară funcționării procesului economic în România. În general, nici statul, indiferent care, nu e un organism static... și el se modifică în funcție de resursele și obiectivele sale, își flexibilizează personalul, resursele financiare și alocările, existând numeroase modificări, de formă sau de fond, mai mult sau mai puțin profunde, astfel încât suma ajustărilor să se regăsească în actul de guvernare. Însă procesul de „reformare” presupune ceva mai adânc și mai consistent decât o mișcare firească a statului sau a economiei într-o direcție sau alta de acțiune, „reformarea” presupune un fundament, un principiu și nu doar „restructurare”... înțeles stupid și simplist prin concedieri. Reforma presupune studierea problemei în profunzime, găsirea cauzelor și oferirea de soluții concrete la acele cauze… și nu paleative. Prin urmare reformarea statului trebuie să fie o problemă de tratare a statului atât pe verticală cât și pe orizontală, atât ca sistem cât și ca rețea, iar reducerea numărului de personal sau tăierea de fonduri bugetare de la anumite ministere, și implicit instituții din subordine, nu este o soluție ci mai degrabă o accentuare, o agravare a problemei.\nReformarea statului trebuie să pornească de la vârf, regândind problema pe fiecare nivel instituțional cu aceeași măsură și respectând aceleași principii, prin urmare, pentru respectarea echității sociale reformarea trebuie să fie unitară. Totodată, reforma trebuie să aibă în vedere funcționalitatea, utilitatea instituțională, a fiecărui organism bugetar, alocarea de fonduri trebuie făcută în funcție de necesitățile bugetare reale ale fiecărei insituții, deci respectarea unui raport de eficacitate și nu neapărat de eficiență mecanică, rezultatul reformei trebuie să vizeze atingerea scopului - servirea optimă a cetățeanului și nu neapărat atingerea unui anumit volum fizic de produse sau servicii publice cu un anumit volum de muncă funcționărească. Prin urmare, reforma trebuie să aibă în vedere o ameliorare calitativă și nu cantitativă a unui anume fenomen instituțional. Deci, reducerea de resurse financiare, de la unele instituții, arbitrat și mecanic, pentru ca statul să respecte încadrarea în deficitul bugetar asumat nu este o reformă ci ceva ce se traduce prin amatorism politic și nesimțire la adresa celor vizați. Diminuarea resurselor se reflectă în reduceri de personal, de cheltuieli cu dotarea materială pentru activitatea curentă și prin stoparea sau reducerea dramatică a investițiilor în acele instituții, domenii sau ramuri de activitate în atenția acestei așa-zise reforme.\nCa o paranteză, introducerea și scoaterea perpetuă de impozite și taxe este iarăși un semn de amatorism politic… statul trebuie să știe, în principiu, de cât bani are nevoie… pentru că își cunoaște, cel puțin la nivel global, resursele (veniturile, pe baza încasărilor din anii precedenți) și mai știe de asemenea de câți bani are nevoie pentru funcționarea corectă a suborganismelor sale instituționale (și anume cheltuielile, estimate tot pe baza cheltuielilor efectuate în anii trecuți). Organismul numit „stat”, ca și orice sistem economico-social (spre exemplu o simplă firmă) nu devine peste noapte altul, structural și funcțional nevoile sale, cu unele minore modificări, sunt în principiu de la an la an aceleași. Astfel, să introduci mereu noi taxe și impozite presupune un management prost al banului public, miopie politică și lipsă de viziune. Proiectarea greșită, abuzivă și arbitrară a bugetului statului fiind singura vinovată de nerespectarea deficitului bugetar asumat. La noi, în general, „greșelile” de bugetare a banului public se traduc prin negocieri politice nu de piață ci „ca la piață” (probabil și cu limbajul aferent!) pentru fiecare minister, fiecare ministru jucându-și cât mai bine „cartea” de partid… în a obține cât mai multe fonduri sau a i se reduce cât mai puțin din bugetul „licitat” de el… nimeni urmărind necesitatea reală a structurii instituționale pe care o conduce. Ca să închid paranteaza, tăierea de fonduri de la ministerul educației este o crimă, în presă se vorbește de productivitatea educatorilor și a profesorilor ca fiind foarte, scăzută de aici și nevoia reducerii de fonduri… de parcă profesorii ar educa și crește cartofi nu copii… și nu pe câmp (așa cum poate și-ar dori ministeriabilii!) ci într-o școală, care, de cele mai multe ori, stă să cadă!\nNu pricep de ce nimeni nu vorbește de „productivitatea” guvernului, a parlamentarilor și a președintelui!!! Până la urmă ce produc aceștia, în ce cantitate și cu ce calitate, care e utilitatea reală a activităților lor?! Există, pentru domniile lor, un indicator de productivitate? Care ar fi acela? Probabil deciziile proastei guvernanțe, cu efecte dezastruoase pentru economie! Și de ce aceste decizii nu sunt penalizate prin „reduceri de buget personal” pentru incompetenți?\nCum se face că se începe mereu reforma cu categoriile cele mai vulnerabile, eventual de la baza piramidei (angajatul de rând!)... și nu cu cei care cauzează și perpetuează ineficiența?\nPoate în acest fel și dvs. veți întelege... că nu se dorește nici un fel de reformă ci doar decimarea unor categorii profesionale, sărăcirea și umilirea lor! Aceste efecte teribile devin nesemnificative pentru orgoliile, ambițiile și lăcomiile politice mult prea mari ale guvernanților. Aceștia nu se pot împiedica de niște biete principii... pentru că pentru dânșii nu există principii! În mintea acestora, reforma însemnă „reducere”... și nu de la „ei” („elitele” politicii dâmbovițene!) ci de la „noi” („pălmășii”...).\n„Reforma statului” devine un altfel de slogan comunist, care indiferent în ce context este enunțat, sună prost, sec și cinic, și nu are nimic de a face cu adevărata noțune de reformă. Indiferent dacă și cum va fi implementată „reforma statului”, aceasta se va traduce prost pentru cetățean pentru că se conturează sub auspiciul teoriei (re)formelor fără fond, sub care, se pare că, suntem condamnați să trăim permanent ca popor! Poporul român este condamnat să trăiască etern sub asediul prostiei și demagogiei publice... iar „a te face că lucrezi” pare mottoul celor ce ne guvernează. „Falsele reforme nu înseamnă stagnare, înseamnă de fapt mers înapoi.\nIstoricește, România a dezvoltat o tradiție solidă a formelor fără fond. Ea se pregătește să adauge la această tradiție și o experiență aparte în domeniul reformelor care nu pleacă de la realitate, nu au scop strategic și se bazează mai ales pe o retorică găunoasă și udată cu lacrimi care nu țin niciodată loc de argumente”2. Mai mult, legile și inițiativele instituționale bune cu efecte în plan economic și social sunt trenate și eventual abandonate pe parcursul „reformei”. Există o „lene” a reformei... deci o reformă cu jumătate de măsură. Totuși, un aspect pozitiv se poate distinge în sensul că, uneori, și legile proaste suferă de același sindrom al lentorii în implementare... Astfel, acest lucru ne mai poate da speranțe că, pe parcurs, cineva se poate trezi la timp și anula monstrozitățile legislative sau măcar diminua, prin alte măsuri, o parte din efectele nocive ale acestora.\nÎn concluzie, abordarea „reformei statului” în acest moment este un subiect desuet, nu datorită sensului real, ci datorită manierei publice, precare și inadecvate, de utilizare (inclusiv, ca slogan politic), venind cumva ca factor de estompare a adevăratelor probleme ale României: criza și efectele ei. Desigur, criza economică, din care nu am ieșit încă, poate fi soluționată și printr-o reală și profundă reformă a statului, dar asta ar însemna eforturi continue și susținute și partea guvernanților de proiectare a unui model de stat cu adevarat funcțional, însă acest lucru nu se dorește și nici nu se va dori vreodată de către astfel de guvernanți!\nCONTURAREA UNEI VIZIUNI ASUPRA ECONOMIEI ÎN 2010 Pe scurt, răspunsul la întrebarea: „Cum va arăta economia României în 2010?” poate fi dat destul de simplu: nicidecum roz, mai degrabă poate fi „zugravită” în nuanțe de gri și poate chiar negru! Răspunsul detaliat nu este nici el foarte greu de elaborat. Astfel, circul politic ce s-a desfășurat în lunile precedente a băgat România într-o stare de incertitudine politică și, indirect, într-o neîncredere crescândă în evoluția economică a României. Lipsa măsurilor anticriză, nu a atras nicidecum sancțiunea electoratului român, sărăcit și flămânzit în prag de alegeri, fiind în acest fel la fel de ușor de „cumpărat” cu o plasă de mâncare ca și până acum. „Alegerea” noului președinte, conturându-se pe vechiul format al Partidului Comunist Român (de acum 20 de ani!!!), tot același, nu va aduce nicidecum liniștea mult visată de popor. Astfel, economiei românești îi va lipsi și în 2010 o viziune clară asupra măsurilor anticriză (ce ar fi trebuit luate încă de la sfârșitul anului 2008 și începutul lui 2009!!!) păstrând asupra României haloul incertitudinii politicii economice, incertitudine care va face foarte puțin probabilă, ca și până acum, prezența pe piața românească a eventualilor investitori străini și autohtoni. De fapt, majoritatea analiștilor economici văd un ușor reviriment al economiei României apreciat la valori cuprinse între 0,2% - 2%, însă optimismul este departe de a se instala deplin, chiar și în viziunea lor, căci vor persista în continuare fenomenul de creștere a șomajului (ajuns, neoficial la cote alarmante!!!), se va deteriora în continuare puterea de cumpărare a cetățenilor iar consumul și investițiile nu își vor putea reveni la un nivel acceptabil, planând totodată riscul majorării volumului de credite neperformante în sitemul bancar.\nScăderea dramatică a salariilor în unele domenii, concedierile masive, precum și fenomenele conexe acestei situații nu pot și nu au cum să fie bune pentru economie în 2010 Din aceste motive, nu ar trebui să ne mire opiniile internaționale privind intrarea României pe un „Top rușinică” privind măsurile anticriză și chiar pe un top al posibilelor state „falimentare” în 2010! Astfel, potrivit știrilor de presă peste 15000 de companii au intrat în insolvență de la începutul anului 2009 iar procesul de restructurare s-a făcut, în mare parte, prin concedierea personalului. Cifrele „modeste” ale șomajului oficial, nu îi reflectă în bună parte pe angajații concediați în această perioadă de criză, deoarece majoritatea lor nu intră sub incidența concedierilor colective care i-ar fi acoperit financiar măcar prin compensații bine meritate. Acesti foști angajați s-ar fi reflectat și în statistici oficiale și ar fi putut, poate, să atragă un semnal de alarmă asupra autorităților privind situația reală, dramatică, a României. Astfel, concedierile de pe tot parcursul anului 2009 și începutul lui 2010...pot arăta o față hidoasă a economiei românești și anume reducerea numărului de angajați la jumătate comparativ cu anul 2008.\nDeși luate ca măsuri disperate de către angajatori, ele (n.r. concedierile) nu pot rezolva eventuale probleme financiare decât pe termen scurt, foarte scurt, însă, în lipsa altor soluții, angajatorii le-au privit ca măsuri de supraviețuire. „Suplimentul” de măsuri pentru a putea face companiile să supraviețuiească în perioadă de criză ar fi trebuit și ar trebui să vină din partea statului. Aceste măsuri, după cum bine se știe, nu au venit (pentru că erau mai importante „perdelele” și „referendumul” decât ameliorarea efectelor crizei asupra populației!) și nici nu vor veni în 2010. Poate doar o trezire brutală la realitate a clasei politice ar mai putea salva situația.\nCât despre incriminatul consum...și „schimbarea de paradigmă” privind consumul... mă face să mă gândesc dacă cei ce au acestă optică mai judecă normal. În primul rând, din cauza situațiilor prezentate anterior (ex. intrări modeste de capital, șomaj masiv, reducerea veniturilor populației, deteriorarea situației finaciare a companiilor, etc.) nu cred că mai poți vorbi de spaima creșterii consumului, cel puțin în perioada imediat următoare (2010 - 2011) și nici de creșterea inflației din acest motiv. În al doilea rând, este imperios necesar să crească consumul și încă rapid în prima parte a anului viitor pentru a redresa măcar modest economia...însă se va pune problema pe baza a ce?...din momentul în care vorbim de o deteriorare masivă a veniturilor pupulației și a înclinației către consum. Probabil că eventualele economii...apreciate în creștere (cel puțin de sistemul bancar și BNR) se vor orienta, la un moment dat, spre investiții și spre consum ceea ce va duce la ameliorarea, măcar parțială a economiei țării noastre.\nNu consumul este problema, ci producția Schimbarea de paradigmă, consider că nu trebuie să mai vină prin „spaima” de consum și implicit prin „incriminarea” consumului ci prin redirecționarea preponderentă a acestuia... către consumul cu caracter productiv. Astfel, nu consumul este problema ci producția... deteriorarea „infrastructurii” de producție a țării din ultimii 20 de ani se vede, exact cum s-a văzut imediat după 1989, în situația economică actuală. Lipsa de discernământ în privatizări, modalitatea în care s-au facut acestea, „canalul” în care a fost „resorbită” populația concediată din acea perioadă, toate acestea se concretizează în felul în care funcționează economia românească azi, și anume prost! Firmele ce au supraviețuit perioadei nefaste a privatizărilor fie s-au redus atât ca dimensiune cât și ca cotă de piață, fie au fost „înghițite” de companii străine fiind la bunul plac al „strategiilor de dezvoltare” al acestora, producția fiind direcționată în bună parte către exporturi, importurile fiind acoperite majoritar din producțiile altor țări, astfel, nefiind de mirare creșterea explozivă a deficitului de cont curent manifestată până în prima parte a anului 2009. După 1989 o primă greșală a României au fost privatizările „fără cap”, iar o a doua, o lipsă a unei strategii privind orientarea producției interne (producție și așa diminuată puternic de aceste privatizări!). Lipsa unei producții interne orientată către populația țării a făcut ca dezechilibrul economic să fie resimțit pe mai multe planuri și nu numai în privința deteriorării deficitului comercial al balanței de plăți. Astfel, populația a săracit cumpărând produse importate mult mai scumpe sau, o bună parte a acesteia, s-a aflat în postura concedierilor forțate din perioada post-comunistă, o parte, îngroșând rândurile persoanelor asistate și deci majorând deficitul bugetului asigurărilor sociale, iar o altă parte fiind reangajată în alte domenii ce nu aveau, poate, nimic în comun cu calificările anterioare, ceea ce a condus firesc la o slăbire a calității produselor și serviciilor „fabricate” în România. De asemenea, în contextul forțatelor strategii de restructurare a economiei, o parte a populației a luat calea străinătății „păgubind” statul român de o forță de muncă instruită cu multă greutate pe băncile școlilor românești. În tot acest timp, statul nu a făcut cu adevărat nimic folositor pentru românii din țară sau din străinătate, neexistând nici un fel de strategie de apărare a producătorilor interni și nici o ramură de activitate a economiei nu a fost protejată sau stimulată în a se dezvolta. Mai mult, prin diverse tertipuri legislative și o fiscalitate exacerbată, funcționarea companiilor a fost mult îngreunată, inițiativa privată negăsindu-și nici un corespondent loial și credibil în structurile statului.\nDin acest motiv, o strategie națională privind construirea a două-trei companii de stat (idee prezentată de un fost candidat la președinție!), care să dea de lucru și celorlalte companii private din economie (prin externalizare de servicii, prin oferirea de comenzi ferme sau prin oferirea unei „nișe” de dezvoltare a afacerilor în aval sau în amonte de acea ramură de activitate în care funcționează o puternică companie de stat) deși, de dorit, este complet tardivă și ... imposibilă. Explicația o constituie faptul că acest lucru va fi foarte greu de realizat, deorece potrivit „politicilor” Uniunii Europene, statul nu are voie să aibă politici „verticale”, adică de dezvoltare discreționară a unor ramuri de activitate (care, în mod normal, ar creea fundamentul pentru dezvoltarea altor ramuri de activitate!), ci numai politici „orizontale”, direcționate în special în rezolvarea unor probleme minore cu caracter economico-social, punctuale, (ex. programe de dezvoltare a resurselor de personal, programe de combaterea discriminării, etc), cu impact mai degrabă local, decât la nivelul întregii țări. Prin urmare, statul român ar trebui în perioada viitoare să se orienteze asupra a ceea ce mai poate face.\nConceperea unei strategii naționale Conceperea unei strategii naționale ar trebui să aibă în vedere încurajarea dezvoltării afacerilor, și aș îndrăzni să spun mai degrabă cu caracter autohton decât a celor internaționale, care se vor reorienta mai repede, atunci când vor găsi un vad comercial mai bun, către alte țări (lăsând iarăși în urmă șomaj și subdezvoltare economică regională). De asemenea, o legislație echilibrată, o impozitare fermă și redusă (atât în privința cotelor, cât și în privința numărului de impozite), pot face mult mai suportabilă funcționarea companiilor în anul 2010. Totodată, populația va trebui „să simtă” existența unui plan al statului în privința salvării și construirii unor noi locuri de muncă, iar aici lucrurile pot fi foarte simple dacă se dorește, într-adevăr, realizarea lui de către guvernați.\nPână acum, există o serie de domenii atinse de „reforma” statului în cel mai prost mod cu putință, sistemul de sănătate este falimentar de ani buni, iar învățământul și educația reflectă sumele investite în sistem... și anume... zero... zero investiții - zero performanțe. Lipsa de viziune politică asupra dezvoltării României din următorii ani face ca efectele crizei să trecă foarte greu la nivelul mentalului populației, iar oamenii de afaceri vor simți și ei acest lucru prin continuarea sentimentului de incertitudine.\nPentru anul 2010 problema centrală a României, la nivel macroeconomic, nu mai este nici creșterea spectaculoasă a consumului, nici inflația, nici deficitul de cont curent ci „controlabilul” deficit bugetar. Spun „controlabilul”, pentru că problema (acea solicitare FMI de reducere a deficitului la 5,9%) ar putea fi rezolvată, cu un plan adecvat și un guvern responsabil. Însă cu un prim-ministru incompetent și un guvern corupt lucrurile nu pot evolua în direcția cea bună. Dacă până nu demult, deficitul bugetar nu avea probleme în a se încadra în limita de 3%, conform cerințelor europene, brusc, după finalizarea guvernării Tăriceanu, acesta (n.r. deficitul bugetar) s-a adâncit spectaculos și nejustificabil (autoritățile nelămurind prin nici un fel de anchetă acest „derapaj” bugetar!!!), crescând până la cote alarmante în prezent și depășind cu mult chiar și deficitul bugetar al Ungariei. În această ordine de idei, de menționat că, în Ungaria, existența în anii anteriori a unui deficit fiscal mare a fost justificată de numeroase investiții publice în infrastructură, observându-se numeroase modificări structurale extrem de benefice pentru economie, lucru care nu s-a putut constata în România. Acest aspect ne face să ne gândim fie la deturnare de fonduri, fie la un management extrem de prost al statului privind banul public, fie o combinație a celor două fenomene la un loc. Pentru anul 2010, mult trâmbițatele restructurări de personal din sectorul public, dacă se vor face în continuare pe criterii politice și nu pe criterii de competență, vor duce din nou la un colaps al proiectelor bugetare, iar rezultatele nu se vor regăsi nicidecum într-o administrație mai suplă, mai eficientă și mai transparentă ci doar printr-o administrație greoaie, inflexibilă și tâmpă, ușor manevrabilă politic.\nÎn concluzie, anul 2010 ar putea fi mai bun pentru populație și companii dacă autoritățile publice se vor încadra pe făgașul normal al independenței de sfera politică, însă acest lucru pare puțin probabil. Dacă referendumul privind diminuarea numărului de parlamentari a trecut cu brio testul necesității reformei politice, prin decizia populației, se pare că nu a fost la fel de dezirabil un referendum privind diminuarea structurii administrative a președinției și a guvernului (cu zeci de agenții „căpușă”!). De asemenea, se pare că la fel de indezirabilă este o legislație privind responsabilitatea publică și existența unei administrații publice transparente. Prin urmare, propun pentru anul 2010 o revizuire a structurii adiministrative a statului prin diminuarea cheltuielilor președinției, guvernului și parlamentului, o eliminare a structurilor publice ce dublează anumite atribuții, o alocare suplimentară de fonduri pentru investiții și urmărirea alocării eficiente a banilor în toate domeniile publice.\n Note 1 Productivitatea generic descrie un randament, un raport de eficiență și se traduce prin cantitatea de produse sau servicii pe volumul de muncă consumat, practic un indicator de tipul efect/efort. Însă, consider eu, că pentru orice instituție publică, productivitatea nu poate fi relevantă și seminifcativă ca reprezentantă a unui indicator corect de evaluare a muncii, eventual poate un alt indicator, și anume unul de eficacitate. În acest sens vă ofer un exemplu simplu: să spunem că un funcționar care are zilnic 300 de dosare de rezolvat, potrivit fișei postului, conform teoriei productivității am putea spune că acest funcționar este eficient, însă nu putem afirma cert că este eficient pentru că acest lucru nu devine clar decât în momentul analizării manierei în care fiecare dosar își găsește soluționarea, adică dacă fiecare dosar este abordat meticulos și corect sau neglijent și incorect iar acest lucru se traduce în evaluarea dată de funcționar. De asemenea, pentru profesori nu putem vorbi de cât de productivi sunt și nici nu e relevant conform unei evaluri cantitative (număr studenți, număr ore, număr discipline predate, număr articole, număr publicații cotate conform anumitor standarde internaționale, număr brevete, etc.), valoarea muncii lor se poate vedea doar prin calitatea elevilor și studenților lor, prin gradul de relevanță a articolelor publicate, prin valoarea adăugată a acestora, greu de evaluat, cu efecte după anumite perioade de timp și poate greu de identificat ca valoare pentru societate.\n2 Sursa: Jurnalul Național din 6.01.2010, articol semnat de Adrian Năstase.\n","date":"31-12-2009","img":"https://axaneamului.ro/posts/magazine/axa-ii/30/romania-sub-asediu-prostiei/images/0.jpg","permalink":"https://axaneamului.ro/posts/magazine/axa-ii/30/romania-sub-asediu-prostiei/","series":["AXA ANUL II"],"tags":null,"title":"România sub asediu' prostiei","youtube":""},{"author":"Mugur Vasiliu","categories":null,"content":"Pe la sfârșitul anilor 80, tata a cumpărat un televizor cu tranzistori. Ne-am hotărât ca televizorul vechi, cu lămpi, să-l ducem la țară, la bunica. Bunica era foarte bătrână și nu prea plecase din bătătură, până la cei 90 de ani ai ei. Am făcut după cum am hotărât, apoi am montat o antenă pe casă, și în cele din urmă i-am explicat bunicii cum se bagă în priză. A trecut un timp și am ajuns din nou la ea, și mare ne-a fost mirarea când ne-a pus că nici nu băgase în priză televizorul. Ne-am gândit că o fi teama și sfiiala țăranului în fața tehnicii; am dat drumu la televizor, am făcut claritatea imaginii – sub ochii ei. Când a văzut imaginea în mișcare a rămas o clipă descumpănită. Apoi s-a relaxat și m-a descumpănit pe mine pentru mult timp: „Uite mamaie cum se vede, de parcă ar fi niște oameni!”. A fost pentru prima dată când mi-am pus problema războiului dintre „a fi” și „a părea”, fiindcă pentru mine, până în acel moment ceea ce vedeam la televizor, chiar aia era. Un tigru la vânătoare era un tigru la vânătoare – așa încât eram oricând gata să bag mâna în foc că eu – cu ochii mei am văzut un tigru la vânătoare. Și tocmai nu-i așa, ceea ce am văzut eu a fost o imagine care părea că este un tigru la vânătoare. Cu acest raport între „a fi” și „a părea” se ocupă ocultismul și magia, care stau la baza construcției iluziei și pierderii sufletului – dar despre aceste lucruri nu vom discuta în textul de față.\nDin ce în ce mai multe lucruri – obiecte – de care ne folosim, pe care le îngrijim cu multă atenție își pierd semnificația inițială Mai precis își schimbă semnificația, ca într-un act ritualic de magie. Mobilul, mașina, televizorul, etc., sunt obiecte care s-au transformat în prelungiri ale corpului uman, în motor al gândirii omului contemporan, mai pe scurt în elemente fără de care – în gândul fiecăruia – viața noastră nu ar mai fi posibilă. Raportul nostru cu aceste obiecte devine unul foarte strâns.\nLa prima vedere e explicabil: telefonul te ajută să-ți rezolvi cu mult mai ușor treburile și unde mai pui că într-un fel îți dă o stare de securitate – în orice situație poți să chemi un ajutor. Computerul, este evident, te ajută să iei contact cu lumea întreagă și totodată îți deschide mintea – orice informație, în orice moment este un record și un deziderat al oricărui om care vrea să fie informat, în această epocă a informației. Televizorul nici nu știm dacă mai trebuie luat în discuție. E evident că nu ai cum să trăiești fără să știi ce se petrece în lume – toate informațiile, imaginile, sunetele îți sunt înfățișate, firește prin grija unor oameni care au intenții bune, care vor să te convingă că tu ești cel mai bun, că tu meriți, că tu participi la viața întregului univers, care probabil ar dispărea fără tine.\nDar, prima vedere este un fel de promo, e display-ul, fiindcă la o analiză mai atentă vom constata că lucrurile stau cu totul altfel.\nFiindcă tocmai aceste obiecte sunt folosite împotriva noastră: pentru supravegherea noastră (telefonul și calculatorul și în perspectiva apropiată cipurile implantate în corpul uman), pentru transmiterea ordinelor de la stăpânii noștri în așa fel încât noi să ne dorim mai mult ca orice să le executăm (așa des numita manipulare cu televizorul și celelalte mass-media), pentru a putea să punem în aplicare ce ne cer aceștia (mașina de la firmă,…).\nCum altfel decât prin mass-media, prin televizor – pe care cei mai mulți îl iubesc cu ardoare – cum altfel ar fi putut fi propagate niște inepții atât de mari, fără precedent în istoria omenirii: boli care nici nu există sunt declarate ca pandemice (consecințele sunt uriașe și nu doar economic prin schimbarea pieței de carne ci, cu mult mai important, prin verificarea și probarea funcționalității mașinii de manipulare), războaie criminale, în care sunt bombardate spitale, creșe și școli, în care sunt uciși civili în casele lor sunt prezentate și crezute ca acte de eroism; catastrofe reale ale economiei românești sunt prezentate ca victorii triumfale; crima este prezentată ca o binefacere iar eroul devine un criminal odios?\nȘi iată cum jocul încetează de a mai fi o joacă de-a democrația, de-a știința și de-a binefacerea umanității. În momentul în care începi să observi, totul devine abrupt și deosebit de periculos. Pe cât de odios, pe atât de incredibil – mintea unui om normal refuză să creadă anormalitatea în act. Acesta este un lucru foarte bun pentru ei, cei din spate, cei nevăzuți. Pentru a fi și mai greu de crezut au inventat „teoria conspirației” – cei care văd, cei care știu, cei care încearcă să le atragă atenția celorlalți, toți aceștia sunt oficial „bolnavi de teoria conspirației”. Și la urma urmei „n-o fi dracu atât de negru”. Ei bine, aici e o problemă, fiindcă dracu este cel care definește negru, este cel mai negru-negru care există, este esența negrului – iată adevărul, pe care însă, până la actul final, lumea nu-l va crede!\nAm urmărit împreună, ca pe un meci sau ca pe un film american, cum a fost creat pretextul distrugerii unui popor: nu mai este un secret nici pentru americani – care de altfel au și protestat aflând adevărul – că blocurile gemene au fost dinamitate, că nu a fost vorba de nici un act terorist musulman; secret a rămas însă motivul pentru care a fost invadat Irakul. Dar din acest act de terorism internațional practicat de SUA, noi am rămas cu imaginea eroismului armatei americane, propagată de televiziune. Această imagine falsă,,de fapt întoarsă cu totul pe dos, s-a dovedit a fi foarte folositoare pentru conducătorii României, care au avut creat pretextul pentru „a ajuta” cu armată și financiar o Americă victimizată la maxim – în realitate pentru a participa și noi la aceste acte de jaf și terorism internațional. Iată cum traficul cu imagine pregătește și justifică anticipat acțiuni de război, obținând și sprijinul nostru. Și aceasta tot cu ajutorul acelui instrument numit televizor.\nPostul tv Realitatea ne prezintă știrea de senzație: vinovați de transmitea virusului gripei porcine se fac moaștele și icoanele! Priviți cum zilele acestea toate mijloacele de propagarea minciunii în mase se străduiesc să ne arate împotriva oricărui bun simț că suntem într-un pericol enorm dacă nu ne vaccinăm. Urmăriți cum vietățile pe care ne-am obișnuit să le numim oameni, din raționamente pur anatomice, se înghesuie fără a avea nici cea mai vagă idee despre ceea ce fac, și cum o moarte este transformată, prin tehnica minciunii fără limite, într-un motiv de isterie națională.\nMai urmăriți cum toate mijloacele de mințit masele sunt de aceiași părere susținând aberații nemaiîntâlnite în istoria omenirii – cum că în anul 1918 au murit 50 de milioane de oameni din cauza aceluiași virus de gripă porcină!!! Sigur că au murit foarte mulți oameni în 1918 dar nu pentru că nu se inventase vaccinul, ci pentru că Lenin și Stalin știau să vaccineze doar cu gloanțe.\nÎnsă, ceea ce nu se spune este că în anul 1976, în America s-a făcut același vaccin care a fost oprit, fiindcă a lăsat în urma lui o mulțime de morți și, oficial, 4000 de copii handicapați. Nu se spune nici că o mulțime de savanți din toate țările atrag atenția asupra inutilității și pericolului acestui vaccin; sau că în Anglia vaccinul acesta se donează, fiindcă nu vrea nimeni să-și pună viața în pericol inutil. Acești oameni care propagă boala și moartea prin minciună sunt cei care ar trebui să se îngrijească de viața și sănătatea noastră? Și, de fapt, cine sunt și ce urmăresc ei? Cu siguranță că dacă urmăresc un bine nu e binele românilor.\nȘi mai departe, priviți cum postul tv Realitatea ne prezintă știrea de senzație, descoperită de curând și care este menită să ne salveze pe toți de o moarte groaznică în chinurile gripei porcine: vinovați de transmitea virusului gripei porcine se fac moaștele și icoanele! Până unde poate merge ticăloșia lor? Tocmai am spus, nu are margini! Nu tăcerea și nu poziția de pasivitate legumicolă ne poate scoate din această situație, pe care sunt destui în România care o pricep.\n„Intelectualitatea noastră reacționează; ...prin tăcere!” Când am discutat cu un prieten despre situația generală de la noi din țară, fiind eu neresemnat față de complicitatea românilor la toate ticăloșiile știute ale conducătorilor, la lipsa de reacție a intelectualității românești care nu mai are nici o părere – în cel mai bun caz –, am primit un răspuns care m-a lăsat perplex. „Nu-i așa! Intelectualitatea noastră reacționează; sigur că o face, dar trebuie ținut cont de toate circumstanțele actuale. Chiar cred că se poate spune că există o luare de poziție… prin tăcere!”. Cu alte cuvinte, tăcerea pe care eu o credeam vinovată devenise sau era, în ochii prietenului meu, nici mai mult nici mai puțin decât o reacție. De atunci am refuzat să mai vorbesc cu el, nu din supărare, ci tot ca reacție.\nRealitatea este că atunci când este vorba de lucrurile importante, românii au învățat să tacă cu aplomb, cu înțelepciune și cu mare hotărâre. Despre hoție se tace hotărât și poate mustrător, despre vânzarea și distrugerea țării se tace dezaprobator dacă nu chiar cu indignare, despre gripa porcină se tace științific șamd. Și fiindcă de văzut sunt văzute toate ticăloșiile și prostiile celor care sunt angrenați și răspunzători pentru viața noastră atât cotidiană cât și în istorie, cred că ne apropiem de o stare nemaivăzută în istoria românilor: cred că suntem în pericol să amuțim cu toții și de tot (sigur că și din înțelepciune și din creștinismul nostru cel de tot păgân și din…).\nOdată ce ai înțeles lucrurile acestea te vei liniști, nu vei mai aștepta niciodată o reacție față de aberațiile și tâmpeniile care ți se întâmplă. Fiindcă, vei ști că există o reacție foarte solidă și hotărâtă și promptă etc,… prin tăcere. Și, dacă atunci când se va reacționa cel mai tare – asta numai tu o vei ști, tocmai ca urmare a discreției cu care se va lua poziție! – dacă atunci ți se va face dor să auzi și vorbe, nu-i nici o problemă. Deschizi televizorul și vei auzi ceea ce este de auzit. Și firește că te vei supune la tot ce vei auzi, la tot ce ți se va transmite prin suprafața lucioasă a ecranului. Dar – și asta desigur, știi tot numai tu! – te vei supune numai așa… ca să-i păcălești pe cei care pur și simplu te subjugă; adică te prefaci că te lași subjugat, fiindcă tu în interiorul tău ești un… om liber.\nToate aceste judecăți și multe altele le-am auzit și nu doar o dată și nu de la oameni cu probleme mintale, ci de la indivizi care fac parte, în cea mai mare parte, din ceea ce se numește – ridicol! – intelectualitatea românească.\nDemența capătă dimensiuni siderale Complicitatea intelectualilor la devalizarea culturii și a însăși existenței românești este escamotată în fel și chip – de la superioritatea gânditorului care nu se amestecă în viața cotidiană (dar care firește nu uită să profite de toate privilegiile care îi ies înainte în toată viața lui) și până la defectul de auz, care duce la rândul său printr-un proces complex și neînțeles la defectul de vorbire, adică la muțenie. Cine nu se supune acestor „strategii”, dezvoltate de-a lungul istoriei noastre democratice, este după cum urmează: inconștient, nematurizat, excentric, se dă mai deștept decât ceilalți, un neisprăvit, șamd. Întreținerea demenței se face foarte simplu cu ajutorul celui mai mare rău la care suntem cu toții părtași: acceptarea asumată a subjugării personale de către un sistem al cărui reprezentanți sunt în cea mai mare parte nevăzuți. Or, această stare de sclavie nu mai este menținută cu biciu – ca în vremurile vechi – ci prin impunerea unor norme „democratice” transmise prin mass-media – în primul rând prin televizor.\nLordul J. K. Chesterton recomandă ca aparatele de radio să fie împărțite pe rețetă Într-un volum de eseuri de la începutul secolului trecut, lordul J.K. Chesterton punea în discuție invenția momentului: aparatul de radio. Nu că n-ar fi fost bun, dar Chesterton discuta despre situațiile în care acesta ar trebui să fie folosit, de împrejurările când aparatul de radio și-ar dovedi utilitatea. În concluzie, lordul recomandă ca aparatele de radio să fie împărțite pe rețetă, de către medici, firește, mai întâi bolnavilor locomotori. Adică celor care nu pot merge la concert, celor care nu pot lua contact cu lumea, ca urmare a faptului că nu pot merge. Fiindcă, motivează Chesterton, dacă s-ar răspândi aparatele de radio cu nemiluita atunci foarte mulți ar fi în situația bolnavilor locomotori, folosind cârje fără însă ca ei să fie bolnavi de loc, iar urmarea ar fi că, în timp, picioarele celor sănătoși care ar folosi cârjele s-ar atrofia, devenind ei înșiși bolnavi locomotori. Aceiași discuție ar putea fi făcută și despre televizor – sau ar fi putut fi făcută mai înainte ca acest aparat să ni se pară un membru al familiei, acum e mult prea târziu.\nDacă ne uităm puțin în urmă constatăm că întreaga perioadă din decembrie 1989 și până acum stă sub semnul televizorului Am aflat cu stupoare – chiar în perioada când încă mai mureau oameni nevinovați pe străzile regizate de Sergiu Nicolaescu, răpuși de gloanțe de loc regizate – că românii se bucurau, în sfârșit, de libertatea de a vedea mai multe desene animate! Nu inventez, vă rog să vă amintiți! Lovitura de stat dată în numele unei revoluții a fost una construită regizoral, de altfel este ușor de înțeles că, dacă românii nu s-ar fi uitat încontinuu la televizor, „revoluția n-ar fi reușit”. Așa a continuat și continuă și astăzi. E adevărat că s-au schimbat tragi-comic subiectele trucajelor, iar maisusnumitul regizor nu mai participă. E interesant cum, dintr-o repulsie față de propaganda făcută pentru Ceaușescu s-a ajuns astăzi să se facă propagandă neîncetat pentru pasta de dinți, pentru medicamente, mai pe scurt pentru obiecte. Altfel spus, cântările de laudă care se cuvin și se cuveneau lui Dumnezeu și care erau rostite, prin perversiune, pentru un om și pentru o orânduire – pentru Ceașescu și pentru orânduirea comunistă – astăzi sunt rostite pentru pasta de dinți și guma de mestecat șcl. De la Dumnezeu și până la pasta de dinți pare a fi traseul omului îndumnezeit, al creștinului, până la omul modern.\nS-au văzut multe, din cât putem afla de la cei care ne-au scris din timp, dar să cânți pasta de dinți pare prea mult. Și totuși așa este. Astfel că, în ultimă instanță, televizorul este garantul cel mai important pentru orientarea noastră în existență – ceea ce vezi la televizor aia e!\nAceasta este utilitatea televizorului: declanșarea paraliziei sufletești, bestializarea ființei umane prin golirea interioară și apoi prin primirea nălucilor, pentru ca mai apoi să poată fi trecută în rândurile, din ce în ce mai mari, ale neființelor. Nu este nici un fel de exagerare.\nCe este uluitor în această poveste este faptul că tocmai noi, fiecare dintre noi, suntem în stare de mari sacrificii – pe care chiar le facem – pentru a ne procura aceste obiecte Din altă perspectivă, ceea ce este uluitor în această poveste este faptul că tocmai noi, fiecare dintre noi, ne dorim cu ardoare, suntem în stare de mari sacrificii – pe care chiar le facem – pentru a ne procura aceste obiecte care sunt spre des-ființarea noastră. Iar dacă se întâmplă dintr-un motiv sau altul să nu ne putem folosi de unul dintre aceste obiecte, atunci e catastrofă. Cum să stai fără mobil (doar trăim într-o lume a comunicării)? Ce viață mai e și asta fără televizor (știu nenumărate cazuri când faptul că s-a stricat televizorul a însemnat un dezastru)? Nu prea mai sunt copii moderni fără calculator și nici părinți moderni fără mașină.\nToate aceste obiecte nu sunt nici bune nici rele în sine. Dacă ar rămâne pur și simplu niște lucruri de care ne folosim atunci când este într-adevăr necesar, atunci ele își îndeplinesc funcția. Dar dacă – așa cum se întâmplă cel mai frecvent – ele devin mai mult sau mai puțin conștient părți din noi, cârje pentru oameni sănătoși atunci se poate vorbi despre un fenomen din ce în ce mai frecvent în lumea contemporană, o boală sufletească ucigătoare: înlocuirea sensului firesc al existenței noastre cu un surogat obiectual, înlocuirea lui Dumnezeu cu un tub de pastă de dinți.\nCum ar putea fi domolită populația care simte foamea și frigul dacă nu prin prezentarea unei călduri insuportabile și a unei îmbelșugări imaginare Acestea și mult mai multe ne sunt livrate de către cei care ne vor săraci, bolnavi, imbecili și ușor guvernabili – de exemplu prin televizor. Adică prin acel obiect pe care noi ni-l dorim atât de mult, cu voluptatea cu care un dement își dorește propria schilodire – și mai și plătește pentru ca să rămână infirm. Cum ar putea fi domolită populația care simte foamea și frigul dacă nu prin prezentarea unei călduri insuportabile și a unei îmbelșugări imaginare. Dacă nu am avea televizor cum s-ar putea ca să ne liniștim în fața realității cutremurătoare a apropierii sfârșitului. Economia românească este la pământ? Nu-i nimic, ieșim la televizor și explicăm lumii că nu-i adevărat, economia României nu este la pământ. Dimpotrivă ea înflorește dar nu știm noi cum să ne dăm seama de asta, fiindcă nu suntem specialiști – de parcă trebuie să fii specialist să-ți dai seama că nu e bine când oamenii n-au ce mânca, când se moare de foame și de frig, când bătrânii care au muncit o viață cerșesc, pentru că nu mai pot trăi!\nÎn cele din urmă, pentru a arăta ceea ce înseamnă această cutie în care se ivesc tot felul de maimuțe care mai de care mai necunoscute, n-ar trebui mai mult decât să ne imaginăm că într-o bună zi s-ar întrerupe curentul. Nu cred că ar însemna prea mult faptul că aceia care mergeau ieri cu tramvaiul vor merge astăzi cu autobuzul sau pe jos, și nici nu cred că ar conta că nu am mai putea folosi sculele noastre electro-casnice – alți membri ai familiei; cu certitudine ceea ce ar conta cel mai mult, atât de mult încât... nimic nu poate fi mai mult, ar fi că am fi puși în situația – să nu fie! – de a nu mai putea să ne uităm la televizor.\nCe e de făcut? Cine ne apără, cine ne ajută să scăpăm de acest tăvălug care se îndreaptă spre noi? Și cu toate acestea, trebuie să mai existe o cale. Ce e de făcut? Cine ne apără, cine ne ajută să scăpăm de acest tăvălug care se îndreaptă spre noi și pe care pare că nimic nu-l mai poate opri? În starea de criză îți dai seama de pericol și pricepi multe din momentele, gesturile, întâmplările, fenomenele pe lângă care ai trecut fără să le înțelegi.\nÎn interiorul Bisericii și în apropierea lui Hristos, a Adevărului, minciuna nu mai poate trece Acum înțelegem de ce e atât de important, pentru cei din spatele celor care ne conduc, ca Biserica și Hristos să fie alungați din viața noastră, să fie îndepărtați ca inutili și, mai mult, ca piedici pentru existența noastră – tocmai fiindcă în interiorul Bisericii și în apropierea lui Hristos, a Adevărului, minciuna nu mai poate trece; chiar dacă nu știi multe dintre lucrurile acestea, ți se poartă de grijă; doar în afara Bisericii și îndepărtându-ne de Hristos putem fi mințiți și atrași spre non sens. Mai departe, acum putem înțelege de ce icoanele trebuie să iasă din școli, de ce crucile jignesc demnitatea individului, de ce există drepturile omului ca cetățean și nu există drepturile soborului, comunității trăitorilor întru Hristos, de ce moaștele și icoanele sunt vinovate pentru transmiterea bolilor ucigașe (noi credem că într-adevăr sunt ucigașe pentru ei și icoanele și moaștele).\nUnii ierarhi ai Sinodului fac parte din organizații secrete, discrete sau anticreștine deghizate în asociații de binefacere și caritate... Și mai înțelegem multe lucruri triste… de ce Biserica Ortodoxă Română nu a luat poziție în momentele în care Hristos a fost hulit, de ce unii ierarhi ai Sinodului fac parte din organizații secrete, discrete sau anticreștine deghizate în asociații de binefacere și caritate...; mai înțelegem de ce sunt nesocotite canoanele sfinților părinți sau considerate ca depășite și interpretabile; de ce aceia care se implică în apărarea credinței sunt prigoniți, tocmai de ierarhi ai Bisericii; de ce cei care l-au mărturisit pe Hristos și au murit cu moarte de martiri și mucenici, au suferit prigoana din partea Bisericii prin vocea și fapta Patriarhului Miron Cristea; de ce acum aceiași Biserică, de această dată prin vocea Patriarhului Daniel continuă prigoana, în ciuda evidenței că se află în fața unor sfinți; de ce…\nIstoria Bisericii este plină de încercări care de care mai grele Pe de altă parte, înțelegem și că există un singur acoperiș sub care trebuie să stăm: acela al Bisericii; mai înțelegem și că Biserica este alcătuită din toți credincioșii și părinții, iar cap îi e Hristos; și că multe sunt ispitele prin care trec și ierarhii noștri ca toți credincioșii și că nu toți sunt la fel – istoria Bisericii este plină de încercări care de care mai grele, la capătul cărora de multe ori stă coroana muceniciei.\n","date":"31-12-2009","img":"","permalink":"https://axaneamului.ro/posts/magazine/axa-ii/30/seara-la-televizor/","series":["AXA ANUL II"],"tags":["Raportul Orbului"],"title":"Seara la televizor","youtube":""},{"author":"Î.P.S. Nicolae Bălan","categories":["Sabia de Foc","Francmasonerie"],"content":"ACTUALMENTE VALABIL\nÎNTOCMIT DE Î.P.S. NICOLAE\nMITROPOLIT AL ARDEALULUI\nVOTAT DE SFÂNTUL SINOD\nÎN ȘEDINȚA DE LA 11 MARTIE 1937\nCe este Francmasoneria? „Francmasoneria este o societate secretă1, răspândită azi în lumea întreagă, pretinzând a avea un scop filosofic și umanitarist”. Nu vom începe prin a da o definiție completă a Francmasoneriei, ci vom arăta pe rând originile, organizația și diferitele ei aspecte, rezumându-le la sfârșit într-o definiție.\n1. Începuturile Francmasoneriei Începuturile Francmasoneriei formează un subiect de interminabile discuții. În forma de astăzi ea există din 1717, când 4 loji engleze s-au întrunit la Londra și au format Marea Lojă a Angliei.\nLa 1723 Andersen întocmi Constituțiunile acestei organizații pe baza Constituției mai vechi a lojilor de zidari din Anglia. (Aceste loji de zidari rămăseseră cu timpul numai cu numele de zidari, în ele intrau orice fel de oameni.) Constituțiunile lui Andersen sunt legea fundamentală a Francmasoneriei.\n2. Organizația Francmasoneriei Membrii Francmasoneriei sunt împărțiți în grade oculte. Membrii dintr-un grad nu știu nici cine face parte dintr-un grad superior, nici cine face parte din același grad cu ei. Știu numai cine face parte din gradele inferioare. Din punct de vedere al numărului gradelor, precum și al altor caracteristici rituale, Francmasoneria se împarte în diferite rituri.\nAstfel există Francmasonerie ioanită sau albastră. Membrii acesteia sunt împărțiți numai în trei grade: ucenic, calfă și maestru.\nApoi este Ritul scoțian sau roșu și cuprinde așa zisele grade înalte, 30 la număr, iar și mai sus de acestea sunt gradele invizibile. De obicei însă Francmasoneria ioanită nu există decât ca treaptă inferioară, supusă celei scoțiene. Gradele înalte și cele invizibile sunt cele care conduc din umbră toată vasta organizație a Francmasoneriei, în mod unitar, pe tot globul pământesc. În vârful piramidei stă Patriarhul, sau Împăratul neîncoronat al lumii.\nRidicarea într-un grad nu se face prin alegerea de jos, ci prin selecție de sus; cei din gradele superioare ridică pe cine vor dintr-un grad inferior la un grad superior. Intrarea în orice grad se face printr-un jurământ înfricoșător și printr-o inițiere. Prin jurământ, cel ce intră în gradul nou se obligă să păstreze secretul față de tot ce va vedea și va cunoaște în acest grad. Prin inițiere i se comunică taine din învățătura și misiunea Francmasoneriei, necunoscută de gradele inferioare. Secretele comunicate gradelor inferioare sunt anodine, dar cele comunicate gradelor superioare sunt grozave. Iată jurământul prestat de ucenicul Francmasoneriei ioanite: „Jur înaintea Marelui Arhitect al pământului că nu voi descoperi nimic, nici prin semne, gesturi sau altceva ce poate descoperi și indica ceva ce nu trebuie descoperit. În caz de călcare a jurământului primesc să mi se taie beregata, să mi se scoată ochii, să mi se găurească pieptul, să mi se smulgă inima, să mi se scoată măruntaiele din trup, să se ardă, să se prefacă în cenușă și să se arunce în fundul mării sau să se împrăștie în cele patru vânturi pe fața pământului”.\nAlături de această organizație, ocultă chiar pentru membri, există una administrativă, secretă pentru profani. Francmasoneria lucrează în ateliere. Atelierele în care lucrează primele grade se numesc loji simbolice, formate fiecare din vreo 50 de persoane. Atelierele gradelor superioare au alte numiri. În fruntea fiecărei loji se află un venerabil cu rol de președinte ajutat de mai mulți demnitari. Toți sunt aleși pe un an de către membrii lojei.\n3. Francmasoneria și evreii Evreii au un rol preponderent, chiar dominant în Francmasonerie. Toate gradele înalte și invizibile au fost create și sunt ocupate de ei. Bauer, Pirlet, Caillard, Lacorne, Morin, Francken, Moise Cohen, Isaac Long, întemeietorii Francmasoneriei gradelor superioare din Franța și America au fost toți evrei. În Ungaria, majoritatea Francmasonilor erau evrei, iar conducerea era aproape exclusiv în mâna lor. „Biserica israelită e aliatul nostru firesc, ea ne sprijină și o mulțime de iudei sunt în rândurile noastre”, se spunea în revista Francmasonilor din Ungaria, „Acacia”, 1908, nr. 62. În Germania lojile dependente de Marea Lojă din Hamburg erau la fel ocupate de o mare majoritate de evrei. În Turcia conducătorii Francmasoneriei erau pe la 1909, evrei. Tot așa în Italia, șeful Francmasoneriei era faimosul evreu Ernesto Nathan, care a ajuns primar al Romei.\nFrancmasoneria franceză a fost condusă în trecut de evreii Cremieux și Gambetta. În Anglia, dintre cei vreo 300.000 Francmasoni, peste 43.000 sunt evrei.\nÎn lojile Marelui Orient din România, care e o filială a Marelui Orient din Franța, evreii se află în majoritate de 90 la sută. În lojile Marei Loji Naționale Române, ce se pretinde națională, se găsesc de asemenea evrei, deși într-un număr mai mic. Dar, deși Marea Lojă Națională Română se prezintă cu masca celui mai pur românism și afectează dușmănie față de Marele Orient din România, pe față jidovit, totuși ea are legături ascunse cu Marele Orient și cu celelalte organizații francmasonice mondiale, toate fiind înglobate într-un sistem unitar. De altfel, Marea Lojă Națională Română e întemeiată prin D.I. Pangal, de către Francmasoneria Rusiei Sovietice.\nConducerea întregii Francmasonerii de către evrei se realizează prin mijlocirea ordinului Francmason pur evreiesc B`nai B`rith2. Lojile acestui ordin, împrăștiate în toată lumea sunt conduse de un comitet executiv din Chicago. Membrii acestor loji, exclusiv evrei, sunt cei mai mulți și membri ai lojilor Francmasonice în care intră și creștinii. Ei mijlocesc astfel sugestiile și poruncile comitetului evreiesc de la Chicago lojilor celorlalte Francmasonerii.\nSe pot aduce nenumărate mărturisiri din lagărul Francmasonic și evreiesc despre caracterul iudaic al Francmasoneriei. Alegem numai vreo două. Rabinul Dr. Isaac M. Wise, un conducător de vază al evreilor, declară: „Francmasoneria este o organizație iudaică, a cărei istorie, misiune, semne și interpretări sunt de la un capăt la altul iudaice, cu excepția numelui unui singur grad și a unor cuvinte din formula jurământului.” Evreul Dr. G. Karpeles spune: „Ideea Francmasoneriei a izvorât ca necesitate internă din iudaism. Ca întemeietor al ei e considerat Solomon, care a văzut cea mai înaltă înflorire a lui Israil. Cuvinte și semne sunt în cea mai mare parte luate din limba ebraică.” În revista Francmasonică „Symbolisme”, Iulie 1928 se spune: „Misiunea cea mai importantă a Francmasoneriei este să glorifice rasa iudaică care a păstrat nealterat conținutul dumnezeiesc al cunoașterii. Apoi ea trebuie să sprijine rasa iudaică, pentru a șterge granițele naționale.”\n4. Ceremoniile Francmasonice Ceremoniile francmasonice încă dovedesc preponderența spiritului iudaic în Francmasonerie. Nu vom intra aici în amănuntele acestor ceremonii. Toate actele solemne din loji au un caracter simbolic și aproape toate obiectele și noțiunile care sunt uzitate în aceste ceremonii au numiri ebraice. Întreg complexul ceremoniilor stă într-o referință mai depărtată sau mai apropiată de misterul central al Francmasoneriei care este moartea și învierea lui Hiram, arhitectul templului lui Solomon, identificat simbolic cu un zeu născut din Isis, adică din natură.\nLegenda lui Hiram e luată din Talmud. Participanții la ceremoniile Francmasonice repetă simbolic, prin gesturile și cuvintele lor, omorârea și învierea lui Hiram, întocmai ca în misterele sincretiste precreștine. Avem de-a face deci cu un fel de cult misteriaco-cabalistic. Sf. Sinod al Bisericii ortodoxe din Grecia se exprimă în actul de condamnare a Francmasoneriei din 1933, asupra acestui punct astfel: „Francmasoneria nu este numai o simplă reuniune filantropică sau școală filosofică, ci alcătuiește un sistem mistagogic, care reamintește de vechile religii sau culte misteriaco-păgâne, din care își trage obârșia, alcătuind o urmare și o reînviere a lor... Raportul acesta al masoneriei cu religiile misteriace se vede de altfel și din cele ce au loc și se săvârșesc în timpul inițierilor. Căci, după cum în cele ce au loc în misterele idolatre vechi se relua drama luptelor și a morții zeului misteriac și prin reluarea aceasta mimică a dramei acesteia, cel ce se iniția murea dimpreună cu patronul religiei misteriace - care întotdeauna era o persoană mistică simbolizând soarele sau natura, care murea iarna și reînvia primăvara -, tot așa și în inițierea celui de al treilea grad al Francmasoneriei. Într-adevăr treapta aceasta a inițierii alcătuiește o expunere dramatică a morții protectorului masoneriei, Hiram, și un fel de reluare dramatică a morții acestuia în care, cel ce urmează a fi inițiat suferă dimpreună cu el, fiind rănit în aceleași organe și în aceleași locuri ale corpului ca și Hiram... Astfel, Francmasoneria, în chip clar, este o religie misteriacă cu totul diferită, separată și străină de religia creștină... Masoneria are slujbe religioase proprii, ca ceremonia învierii în chip de lup, sau botezul masonic, ceremonia recunoașterii căsătoriei sau căsătoria francmasonă, parastasul francmasonic, inaugurarea templului masonic etc.”\n5. Francmasoneria și creștinismul Francmasoneria se prezintă așadar ca o quasi-religie cu zeul ei propriu: Hiram. În realitate ea nu admite o ființă personală la conducerea lumii, precum nu admite un principiu personal în oameni. Ea preconizează un panteism naturalist: Hiram simbolizează forța universală care își ia temporal măști individuale, prezentându-se sub formă de persoane trecătoare. „Masonul știe că personalitatea sa nu e nimic și se dezinteresează de ea. El urcă până la principiul interior al inițiativei, pe care-l bănuiește, fără a-l putea cunoaște exact, Dumnezeu necunoscut în realitatea sa misterioasă: acesta e eul transcendent, identic poate în toate existențele cari cugetă”. Așa zisele persoane omenești sunt rolurile pe care le joacă trecător unul și același actor.\n„Un actor misterios deține rolul personalității noastre. Cine este artistul care nu se arată în scenă, ci rămâne travestit și mascat?... E o energie consacrată Marei Opere, forță indestructibilă ca orice altă forță. Această energie este independentă de instrumentul prin care se manifestă printre noi. Ea se transformă fără a se stinge... Cine lucrează deci în noi, dacă nu forța care animă pe predecesorii noștri? Hiram, care învie, este o realitate. Să știm să medităm și să înțelegem. Că indivizii dispar, puțin importă, dacă energia care lucra în ei subzistă. Să ne dezinteresăm deci de o nemurire pe care ne-am reprezentat-o ca individuală. Personalitatea noastră se va stinge și dacă mai târziu evocatorii noștri și-ar închipui că intră în relație cu noi, ei n-ar constitui o fantomă decât adunând noțiunile ce și le-ar putea face despre noi”.\n„Individul este produsul tranzitoriu și repetat al unei cauze permanent constructive. În ce privește pe Marele Arhitect al Universului, trebuie să notăm că această expresie nu intenționează să impună o credință. Să ne păzim deci a ceda acelei leni a spiritului care confundă pe Marele Arhitect al inițierilor cu Dumnezeul credincioșilor”.\nFrancmasoneria este raționalistă. Ea îndeamnă pe membrii săi să supună totul cugetării raționale ca filtru suprem pentru tot ce au să admită. Iată ce zice un alt francmason: „Nici forța statului, nici cerința nu sunt eterne... Atunci ce poate regenera poporul căzut în dezordine? Nimic altceva decât stăpânirea măsurată a rațiunii... Idealul F. M. constă în a construi pe nesimțite o republică universală și democrată a cărei regină va fi rațiunea, iar consiliul suprem, adunarea înțelepților3. În virtutea principiului care a prezidat la nașterea Francmasoneriei, ea va putea, bazându-se nu pe voia unui Dumnezeu inaccesibil, ci pe imperativele Rațiunii, să dea o viață moralei creștine”.\nDin acestea rezultă și raportul francmasoneriei față de creștinism. Mai putem aduce câteva citate pentru a arăta atitudinea directă a F. M. față de creștinism. Tot autorul din care am citat mai sus, declară: „Mai vedeți mântuirea oamenilor într-o renaștere religioasă? O! visul imposibil! Boltele sanctuarelor ale căror ruine voiți să le reparați, nu vor mai vedea niciodată decât un ecou slab al rugăciunilor de odinioară. Nu mai există Dumnezeu pentru a mai învia morții și Acela (Hristos) ale cărui accente magice deschideau mormintele, nu mai poate spera că un miracol asemănător va opri coborârea Lui lentă în groapa uitării. Mai mult ca totdeauna o credință laică se substituie unei credințe supranaturale”. Fr. Osw. Wirth în lucrarea citată, compară pe Hiram cu Hristos, ambele nume exprimând doar același simbol al trecerii energiei cosmice dintr-o persoană ce dispare definitiv, în alta ce apare (moartea și învierea lui Hiram). E același mit, doar numele e altul. O libertate a voinței nu admite F. M. Totul în lume, chiar și viața sufletească, decurge după o lege necesară neschimbabilă. „Simbolismul masonic împinge mai departe analogia sugerând că microcosmul sau lumea mică, se construiește ca și macrocosmul, lumea mare”.\nDar Francmasoneria nu reprezintă o concepție statică, ci se mulțumește să existe și ea alături de creștinism. Francmasoneria e prin excelență dinamică. Ceea ce cere mai mult adepților e acțiunea, reclădirea lumii, conform princi-piilor ei. Astfel, F. M. luptă cu îndârjire să elimine din omenire concepția opusă ei, creștinismul, și instituția care-l susține, Biserica. Devizele ei sunt: Separarea Bisericii de Stat, școala laică, căsătoria civilă, difuzarea principiilor anticreștine în masele largi. În unele state cum sunt Franța, Spania, Rusia, devizele acestea au fost realizate. În alte țări se merge cu pași repezi spre această stare. Biserica stă în fața ofensivei puternice a unui dușman necruțător.\n6. Scopul Francmasoneriei Francmasoneria își ține ultimele ei scopuri în secret. Dar fără voia ei se strevăd adeseori aceste scopuri, din mărturisiri masonice mai mult sau mai puțin învăluite. Regulat, francmasoneria spune că scopul ei este cercetarea adevărului și acțiunea caritativă.\nDar de o acțiune caritativă francmasonică nu s-a împiedicat nimeni până acum. Și apoi de ce ar fi lipsă de o asociație clandestină și de secrete, pentru desfășurarea unei acțiuni caritative?\nÎn realitate, când masonii explică mai larg sensul acțiunii lor caritative, vezi că e vorba de o fericire a lumii prin scăparea de ideile ei de acum, prin așezarea ei pe temeliile principiilor raționaliste masone. „Binefacerea pentru mason nu se confundă cu ceea ce s-a convenit să se numească caritate. Cedarea câtorva bucăți de pâine, din prisos, nu-l achită de datoria sfântă ce o contractează inițiatul față de umanitate. A face bine comportă un întreg program de viață”. Într-o formă eufemistă, Fr. Osw. Wirth, arată așadar că nu caritatea este scopul Francmasoneriei.\nIar cercetarea adevărului de care vorbește F.M. trebuie înțeleasă ca o lansare a tuturor ideilor de destrămare a Statului și a Societății. Toate ideile de extremă stângă ale comunismului au fost pregătite în Loji și aplicate de francmasoni. La fel, toate ideile anticreștine, de totală emancipare a instinctelor omenești inferioare de sub prestigiul virtuților creștine. De la Marx până la Lenin și Trotzki, toți șefii mai de seamă ai comunismului au fost evrei și francmasoni, sau cel puțin francmasoni.\nZiarul francmason „Latomia” scrie (Iulie 1849, p. 237): „Nu putem decât să salutăm socialismul ca pe un excelent aliat al F. M. în munca de înnobilare a omenirii, în străduința de a promova binele omenirii. Socialismul și masoneria împreună cu comunismul au țâșnit din același izvor”.\nScopul Francmasoneriei stă în legătură cu soarta întregii omeniri. F.M. luptă pentru o anumită direcționare, pentru o anumită țintă a întregii vieți omenești colective și individuale. Care este acest scop? Dintr-o mulțime de mărturisiri masonice și din descifrarea sensului ce se desprinde din toată activitatea de până acum a F.M., rezultă că acest scop este: întemeierea unei republici mondiale, condusă de francmasoni, adică de evrei. O republică cu desăvârșire laică, cu o omenire îndobitocită de mizerie și de patimile inferioare dezlănțuite.\nIată ce spune același Fr. Osw. Wirth, în manualul maestrului: „Să avem curajul să ne zicem religioși și să ne afirmăm apostoli ai unei religiuni mai sfinte decât toate celelalte. Să propagăm Religia Republicii, care va forma inima cetățenilor și va cultiva virtuțile republicane”. Tema întemeierii republicii mondiale sub stăpânirea Francmasoneriei a format obiectul Congresului mondial al F.M., din 1900, ținut la Paris.\nCând vorbesc metaforic, francmasonii se prezintă ca zidarii care au să rezidească, sub conducerea lui Hiram, templul lui Solomon din Ierusalim. Aceasta înseamnă, fără metafore, restabilirea dominației lui Israil asupra lumii întregi.\nNumai din tendința F.M., după republica laică, internațională și extrem de democratică se explică de ce toate revoluțiile de la cea din 1789 încoace, toate loviturile date creștinismului, principiului monarhic și național, principiului autorității, sunt opera francmasonilor. Din aceste motive, toate statele care recunosc valoarea principiului național și a factorului creștin au desființat Francmasoneria. Așa a făcut și Italia prin Mussolini în 1925, și Germania prin Hitler. În Ungaria a fost desființată după prăbușirea comunismului lui Bela Kuhn, dovedindu-se că acest comunism a fost creația lojilor.\n7. Francmasoneria în România Nu vom face un istoric al Francmasoneriei în România. Până la război nu s-a bucurat de dezvoltare remarcabilă. Abia de la război încoace și mai ales în ultimii vreo 10 ani, a luat un avânt ce dă de gândit. Din cele șase grupe francmasonice române, una e pur evreiască: B’nai B’rith, alta Federația lojilor simbolice de rit ioanit din România e evreo-ungurească (în Ardeal) și în 1933 s-a unit cu Marea Lojă Națională Română, iar o a treia e evreo-nemțească: Marea lojă germană din România. Românii se găsesc numai în celelalte trei: Marea Lojă Americană din România (afiliată la Marea Lojă Americană din New York), Marele Orient din România afiliat la Marele Orient din Franța, și care cuprinde 90% evrei și, în sfârșit, Marea Lojă Națională din România, care afișează tricolorul, afectează lupta contra celeilalte Francmasonerii, pe motiv că e jidovită, dar aceasta e numai o mască cu scopul de a vâna cât mai mulți ofițeri și alți buni români.\nMarea Lojă Națională condusă până în 1933 de dl. Pangal, în acel an s-a rupt în două, o parte din lojile ei - cele provinciale și cinci din cele zece bucureștene - constituindu-se separat în frunte cu dl. M. Sadoveanu. Dar pe dl. Sadoveanu l-au urmat numai masonii din primele trei grade, cei din gradele superioare au rămas cu dl. Pangal. Și cum masonii primelor trei grade sunt conduși de cei din gradele superioare se pare că schisma din Marea Lojă Națională e tot numai o cursă pentru românii naivi pe care prestigiul unui Sadoveanu îi atrage mai mult decât dl. I. Pangal. De altfel, gruparea d-lui Sadoveanu s-a aliat cu Marele Orient.\nDespre opiniile de mason ale d-lui M. Sadoveanu cităm doar următoarele rânduri din cuvântarea rostită la adunarea din 2.VII.1933, a Marii Loji Naționale. Sub un văl eufemist se întrezărește toată adversitatea masonică față de credința creștină și ideea națională: „Liber cu adevărat e numai acel maestru care izbândește a-și domina pasiunile și a se elibera de prejudecăți. Cel care păstrează ura de rasă, obscurantismul violențelor, suficiențele dogmatice, e un sclav ca și cel care nu-și poate domina pasiunile degradante”.\nFoarte sistematic zeflemisește dl. M. Sadoveanu credința creștină ortodoxă pe care o socotește o credință pentru naivi, mult inferioară științei „egiptene” a „Magului” superior în romanul „Creanga de aur”.\nNumărul masonilor din România era încă în 1932 întristător de urcat. Astăzi se pare că sunt și mai mulți. În 1932 aveam 3300 masoni. Cehoslovacia avea 60, Iugoslavia 900, Polonia 450, Bulgaria 500. Se va recunoaște că România față de aceste țări vecine are enorm de mulți.\nInfluența masonilor în viața mai nouă a Statului nostru se resimte dureros, dictând din toate locurile de conducere.\nDe altfel și în Marea Lojă Națională se află evrei.\n8. Așa zisa Masonerie Națională Română Dar asupra Masoneriei Naționale Române trebuie să insistăm ceva mai mult. Despre ateismul Marelui Orient din România și al Marii Loji Naționale a d-lui Sadoveanu nu poate fi nici o îndoială, odată ce el este în strânsă comuniune cu Marele Orient din Franța, despre care însăși întâmpinarea Masoneriei Naționale Române către Sfântul Sinod spune: „Prima mare organizație dizidentă a fost așa numitul Mare Orient din Franța, care încă din secolul al VIII-lea s-a îndepărtat încetul cu încetul de masoneria tradițională, suprimând obligativitatea credinței în Dumnezeu și în nemurirea sufletului, precum și aceea a contractării jurământului pe Sf. Scriptură, dintr-un așa zis spirit de liberă cugetare, și ajungând în anul 1878, la însăși primirea ateilor în Ordin. Aceasta a provocat, după cum era și firesc, o imediată ruptură a relațiilor între marile loji masonice regulate cu Marele Orient din Franța, și de atunci încoace atât Marele Orient din Franța cât și toate organizațiile afiliate lui, din lumea întreagă, sunt socotite ca schismatice, eretice și orice relații sunt interzise între masonii regulați și membrii acestor organizații”.\nNoi vom arăta în primul rând, că există relații între organizațiile masonice cu care este afiliată Masoneria Națională Română și între cele ce stau în legătură cu Marele Orient din Franța, iar în al doilea rând vom pune în adevărata lumină atitudinea față de religie a Masoneriei, ce se pretinde adversară Marelui Orient din Franța.\n Marele Orient din Franța și Marea Lojă din Franța stau în așa strânse legături, încât în fiecare an se adună delegații lor într-un convent comun. Marea Lojă din Franța însă, face parte din Asociația Masonică Internațională (A.M.I.) cu sediul în Geneva, împreună cu Marile Loji din Belgia, Bulgaria, Grecia, Luxemburg, Norvegia, Polonia, Portugalia, Elveția, Cehoslovacia, Spania, Viena și Jugoslavia, dintre care multe au legături cu Masoneria Națională Română. (Vezi întâmpinarea amintită mai sus.) De altfel A.M.I. luptă pentru ca „într-un viitor mai apropiat sau mai depărtat, lanțul mondial să se încheie în sensul ca diferitele dialecte masonice ale umanității să se unească într-o limbă comună”. Deci și acum sunt numai deosebiri dialectale. Cu Marele Orient din Franța are legături Marea Lojă din Viena. Ori Marea Lojă din Viena stă în relații oficiale cu Marea Lojă din Anglia și deci și cu Masoneria Națională Română. Cât de neserioase și de trecătoare sunt suspendările de relații între diferitele organizații francmasonice se vede și din pilda ce au dat-o în anii recenți francmasoneriei germane. Atât cele trei Mari Loji prusiene vechi care se socotesc foarte naționale, cât și alte patru din cele umanitariste: Marea Lojă din Hamburg, cea din Bayreuth, cea din Frankfurt pe Main și cea din Darmstadt, au rupt relațiile cu Marea Lojă din Viena, socotită internaționalistă. Însă în același timp Marile Loji din Hamburg, Bayreuth și Frankfurt pe Main au reluat relațiile cu Marea Lojă din Anglia, care are la rândul ei relații cu Marea Lojă din Viena. Cu drept cuvânt observă Fr. Hasselbacher în opera sa monumentală „Entlarvte Freimaurerei” 1936, vol. I, p.71: „Orice școlar care cunoaște regulile elementare de matematică știe că: două mărimi egale cu o a treia, sunt egale și între ele. Dacă a=b și b=c, atunci și a=c”. Dacă Masoneria Națională Română are legături cu cea din Austria, iar aceasta cu Marele Orient din Franța, evident că prin masoneria austriacă există legături și între Masoneria Națională Română și Marele Orient Francez. Ce însemnează acum că două organizații masonice au legătură și ce însemnează că legăturile acestea sunt suspen-date? Când două organizații masonice stau în legături atunci ele comunică oficial prin organele lor conducătoare. Astfel în „Regulamentul de organizare și funcționare al Marei Loji Naționale Române” art. 45 lit. i, se spune despre Consiliul Marii Loji Naționale, care este puterea ei executivă, că „reprezintă împreună cu Marele Maestru, Marea Lojă Națională din România pe lângă conducerea supremă a fiecărui Rit de pe lângă Marile Puteri Masonice Străine”. Legăturile acestea primesc un caracter și mai permanent și mai concret prin aceea că cele două organizații masonice în legătură își desemnează câte un delegat, care e numit membru regulat cu un rang superior în Marea Lojă prietenă. Iată ce spune citatul Regulament în această privință la art. 6: „Marele Maestru poate să numească pe orice frate ca să-l reprezinte într-o Mare Lojă soră din străinătate, de asemenea el poate numi ca membru al Marii Loji Naționale din România, cu rangul pe care-l crede potrivit, pe orice frate desemnat ca reprezentant al Marelui Maestru al unei Mari Loji soră din străinătate”. În felul acesta în fiecare organizație francmasonică sunt prezente organizațiile străine masonice. În afară de aceste legături membrii din lojile unei organizații pot vizita oricând lojile de grad egal sau inferior ale unei organizații străine, iau parte la festivitățile lor și pot fi numiți membri de onoare ai acelei organizații străine. Fr. Hasselbacher dovedește în opera citată, pe baza unui vast material din arhivele lojilor germane desființate, că suspendarea legăturilor între două organizații masonice lasă mai departe putința membrilor din lojile unei organizații de a vizita lojile celeilalte organizații, numai cât aceste vizite n-au un caracter oficial, ci numai unul oficios. Masonii individuali sunt frați pe tot globul pământesc, oricărei organizații ar aparține. Oricărui rit ar aparține un mason, el este frate cu toți masonii de pe glob. De altfel, aceste suspendări de relații sunt accidentale, ele nu sfărâmă unitatea și simpatia fundamentală, care leagă întreaga Francmasonerie universală. Și se depun totdeauna cele mai mari străduințe ca aceste suspendări să înceteze cât mai repede și unitatea să devină tot mai strânsă. Ba mai mult, aceste suspendări de relații au loc numai între organizațiile masoneriei ioanite, a primelor trei grade. Masoneria gradelor superioare e un front unitar. Ori masoneria primelor trei grade e numai un stadiu de trecere spre cea superioară și e condusă de aceea. Deci supărările între organizațiile masonice subalterne sunt numai niște iluzii, niște concesii făcute spiritului neprogresat în masonerie al membrilor inferiori, cărora le place să creadă că sunt în ceartă cu masoneriile străine. Dăm câteva citate în acest sens din cartea masonilor vienezi, „Das Blaubuch der Freimaurerei” (Viena, 1933): „Organizarea ritului scoțian este foarte potrivită pentru urmărirea și ajungerea scopului său depărtat. Existența factică a unui lanț mondial francmason, cel puțin în cadrele ritului, este în opoziție cu organizațiile, din nefericire încă așa de neînchegate, ale francmasoneriei ioanite, care se luptă între ele din motive dogmatice - avantajul fundamental al lucrării sale. Ritul scoțian cu ale sale 36 de Supreme consilii constituie pentru toate teritoriile francmasone cu o aceeași doctrină, un același mod de a lucra, așadar unul și același front unitar francmasonic. Ritul scoțian este afară de aceea un pașaport către toate atelierele corespunzătoare ale masoneriei și oferă așadar raza cea mai mare de acțiune”. Să observăm că Marea Lojă Națională Română, care are sub administrația sa gradele 1-3, este sub autoritatea Supremului Consiliu de grad 33 al Ritului Scoțian Antic și Acceptat. Între cele 36 supreme Consilii numite în cartea citată, se află și cel din România și cel din Franța, autoritatea supremă a masoneriei franceze. Pentru întărirea unității între organizațiile gradelor inferioare lucrează afară de amintita Asociation Maçonique Internationale cu sediul la Geneva, care întrunește Marile Loji Simbolice (ale primelor trei grade), Die Allgemeine Freimaurerei Liga (Afeme) cu sediul în Basel, care întrunește pe masoni individuali pentru a realiza lanțul mondial al masoneriei. Aceste organizații țin des congrese în diferite centre europene. În Fr. Hasselbacher op. cit. vol. I, p. 53-80 se găsesc multe citate de ale francmasonilor că Masoneria este una. Luăm pe Marele Maestru al Marei Loji din Bayreuth, prof. Blunschli care a scris în Freimaurerei Zeitung din 11.IV.1874 : „De câțiva zeci de ani lojile se adună și iau un caracter tot mai național, deși misiunea lor este internațională. De ce aceasta? Ce sens are? Căci dacă francmasoneria nu are nimic cu patria, de ce se îmbracă în forme naționale? Sâmburele cel bun al acestei mișcări este trebuința după o mai mare consolidare, pentru a valorifica mai bine puterea confederației masonice. Însemnătatea internațională a masoneriei nu e slăbită prin aceasta, dimpotrivă, puterea ei de acțiune, eficacitatea ei devine și mai urcată”.   Să lămurim acum atitudinea în chestiune religioasă a Masoneriei ce se pretinde supărată cu Marele Orient Ateu din Franța. Mai întâi câte ceva din „Constituția și Regulamentul” Marii Loji Naționale Române. Observăm însă că în această Constituție și Regulament nu sunt fixate decât chestiuni formale de procedură, idealurile organizației, principiile ei; cuprinsul discuțiilor din ateliere nu este făcut cunoscut. Constituția și Regulamentul îndrumă de câte ori e vorba de o chestiune mai importantă la Marile Constituțiuni, Tradițiile și Landmarkurile Ritului. Constituția și Regulamentul Marii Loji Naționale nu e document pe baza căruia să se poată spune ceva definitiv referitor la scopurile și acțiunea ei, cu atât mai mult cu cât acest document însuși vorbește de secretele masonice a căror divulgare este socotită între infracțiunile cele mai grave. Ba într-un loc spune acest document: „În Loji se primesc cunoștințele care nu se publică nicăieri și pe care nu le putem învăța decât în Lojă”. Dar chiar și din puținele expresii ale acestui document se poate trage o concluzie care arată suficient conflictul masoneriei cu doctrina Bisericii. E adevărat că în art. 3 al Constituției, Statutelor etc. se prevede că „nimeni nu poate fi primit în francmasonerie dacă nu crede în Dumnezeu și în nemurirea sufletului”. Legămintele și jurămintele masonilor față de Ordin sunt contractate pe Sf. Scriptură (p. 4). Dar în altă parte se spune: „Oricare ar fi religia sau cultul cuiva, el nu poate fi exclus din Ordin, dacă crede în Marele Arhitect al Universului și practică învățăturile sfinte ale moralei”. Până aici n-ar fi nimic grav. S-ar putea spune: sunt atâtea alte Societăți în care nu se cere nici acest minim de credință religioasă. Numai cât celelalte Societăți au altfel de obiective economice, culturale, câtă vreme Francmasoneria se socotește dacă nu un adversar al Bisericii, în orice caz un concurent al ei, cu o credință proprie a ei. Căci iată ce se spune în pasajul citat puțin mai la vale: „masonii, cele mai virtuoase elemente ale tuturor credințelor... caută să demonstreze superioritatea credinței pe care o profesează”. Așadar un francmason evreu, fără a-și însuși, prin intrarea în Francmasonerie, credința creștină, e socotit și de francmasonii creștini ca având o credință superioară aceleia pe care a revelat-o Însuși Fiul lui Dumnezeu cel întrupat. În mândria francmasonilor de a se socoti deasupra creștinismului, se află implicată negarea Divinității creștinismului, cea mai gravă dintre erezii. Aceeași concluzie se deduce și din alte datorii impuse masonului. După ce se spune la p. 74 că „printre noi sunt Frați de toate religiile și rasele”, la p. 75 se cere: „trebuie să preferi pe un Francmason oricărui alt om, când solicită, în condiții egale, aceeași situație”. Purtarea aceasta trebuie s-o aibă un mason nu numai față de alt mason din țară, ci și față de cei din străinătate, căci art. 5 al Constituției, Statutelor etc., p. 4 spune: „Oricărui rit i-ar aparține un mason, el este frate cu toți masonii de pe glob”. Prin urmare masoneria formează o confraternitate mai presus de religie, de neam și de familie. Un mason consideră mai apropiat sieși pe un evreu mason decât pe un român creștin. Prin aceasta se rupe legătura bisericească dintre cei care formează, după Apostolul Pavel, Trupul tainic al Domnului. Se poate spune că masonul iese din Biserică, precum iese din comunitatea națională. „Familia, prietenii - se spune mai departe la p. 75 - sau vecinii să nu afle chestiuni în legătură cu activitatea francmasonică, atât personală, cât și cea colectivă”. Putem pune de pe acum întrebarea: ce rost mai are jurământul pe Sf. Scriptură când îl rostește și un evreu care nu crede în ea, sau când se respinge originea divină a ei? Dar poate că cel puțin nu se cuprinde în Marea Lojă Națională decât România, așa că acea confraternitate cu masonii din alte țări rămâne o legătură destul de platonică. Chiar așa de ar fi și totuși ar fi grav: se afirmă în principiul care pune mai presus de legăturile bisericești și naționale pe cele masonice. În realitate Masoneria Națională Română cuprinde mulți străini și nu există nici o piedică pentru a cuprinde și mai mulți. E adevărat că Supremul Consiliu gr. 33 nu admite în sânul său, ca membri activi, decât o pătrime de membri neortodocși. Dar numărul membrilor ar fi al Supremului Consiliu care se limitează între 9-33. Destul este dacă o pătrime din ei pot fi neortodocși. Dar Supremul Consiliu are și membri emeriți. Între aceștia numărul străinilor nu este limitat. Dar ceea ce-i mai important e că grosul Masoneriei Naționale îl formează membrii din celelalte grade, de la 1-32, și mai ales cei din primele 3 grade. Între aceștia numărul străinilor iarăși nu e limitat. Față de toți acești străini masonul român e obligat să le dea sprijin în toate împrejurările când se cere - în anumite cazuri cu riscul vieții. Refuzul sprijinului cerut aduce una din cele mai mari pedepse. Dar acum să luminăm și mai bine atitudinea față de creștinism a Masoneriei Române, confruntând-o cu câteva citate din amintita „Blaubuch” a Masoneriei austriece, care este în legătură și cu cea din Anglia și cu cea română. Francmasonul vienez dr. Oscar Trebitsch spune în articolul „Freimaurerei u. Radikalismus”: „Caracteristica permanentă a Masoneriei este accentuarea, necesar imanentă, a caracterului autonom al eticei sale și prin aceasta, în mod necesar, și negarea oricărei posibilități a vreunei etici, heteronome, fie ea crescută metafizic pe terenul speculației filosofice, fie pe cel al speculației teologice” (p. 65). În această carte francmasonul Dr. Kurt Reichl scrie: „Francmasoneria este în ființa ei adânc pătrunsă de ideea că, pe terenul credinței, nu poate fi dogmatizată o anumită convingere privitor la ceva imposibil de cunoscut. Ea stă pe punctul de vedere cel cu adevărat tolerat, că fiecare are să-și facă socoteala cu infinitul după trebuințele sale religioase. Felul credinței, de semnul ce-l dă fiecare noțiunii sale despre Dumnezeu, nu e pentru Francmasonerie nimic, pentru ea totul este conducerea etică a vieții care rezultă din concepția despre lume a respectivului ins” (p. 31). Întâlnim așadar același indiferentism față de revelația creștină, pusă în rând cu oricare altă credință. Nici o grijă pentru unificarea sufletelor în aceeași credință creștină, ci insul e justificat în tendința de a avea o atitudine cu totul individuală în chestiunea religioasă. Nu susține nici Biserica impunerea cu sila a credinței creștine, dar propovăduiește sus și tare că această credință e revelată de Dumnezeu, deci singura adevărată în plenitudinea ei, și dezaprobă fărămițarea societății omenești în tot atâtea credințe câți indivizi sunt. Francmasoneria afirmă că n-are nici o dogmă. Dar are și ea pe cea a individualismului, socotește ca valoare supremă judecata individuală. Cel puțin pentru ochii lumii, căci în realitate impune adepților ei destule convingeri și secrete de al căror rost și sens nu au să se întrebe masonii gradelor inferioare. Același lucru îl afirmă Dr. K. Reichl și în alt loc al numitei cărți, într-o controversă cu iezuitul Fr. Muckermann despre încrederea în umanitatea pură, pe care francmasoneria o are, pe când creștinismul nu: „Să recunoaștem clar și fără echivocuri deosebirea fundamentală. D-v vă exprimați hotărât bănuiala în posibilitatea unei umanități care nu e în legătură cu un Dumnezeu personal, care nu e străbătută de credința în Dumnezeul personal al Bisericii. Francmasonul, așa cum îl înțeleg eu (!!) nu e ateu, concepția despre lume a Francmasoneriei are principiul unei ființe supreme, unei ultime temelii spirituale a existenței. Dar cu deosebirea fericită (heilsarmee), antidogmatică față de dogma Bisericii infailibile și singură mântuitoare, că ea lasă conținutul, culoarea noțiunii de Dumnezeu subiectivismului fiecăruia. Ea socotește că există o credință, dar aceasta nu trebuie dogmatizată drept o cunoaștere care trebuie să fie singură adevărată, așadar imposibilă. Nu e linia d-v., prea venerate, să admiteți umanitatea laicistă a francmasonului care nu e hrănită de o credință precisă într-un Dumnezeu personal, ca întemeiată, adevărată și variabilă. Vă îndoiți de garanțiile interne ale acestei umanități. Socotiți că numai ideea de umanitate a credinței creștine posedă putere îndatoritoare” (p. 25-26). Iar în alt loc: „Sigur ideea masonă despre umanitate nu e determinată religios, în sensul că nu cere înrădăcinarea ei într-o religie anumită, respectiv în cea catolică” (p. 20). În spiritul acesta liber cugetător vorbesc masonii despre religie atunci când vor să-și prezinte în trăsături simpatice organizația lor. Adevăratele lor sentimente sunt însă direct ostile la adresa religiei. Ele izbucnesc adesea în expresii nemascate, în felul acelora pe care le-am inserat în refrenul acesta la alt loc. După ce am arătat că și masoneria zisă națională face parte din organizația mondială a masoneriei, fiind angajată în urmărirea scopurilor comune ale masoneriei, și după ce am arătat că masoneria întreagă e cel puțin liber cugetătoare pe teren religios, să mai revenim puțin asupra scopului masoneriei în care e încadrată masoneria națională. Am mai spus că scopul masoneriei nu e cercetarea filosofică a adevărului și nici filantropia. Acestea n-ar trebui ținute într-un secret atât de sever. Scopul ei este unul politic. Și este unul și același pentru toată masoneria. De aceea se străduiește să formeze un front cât mai strâns, cum am văzut din paginile anterioare. Că scopul ei este unul politic, nu de politică de partid, ci de concepție, ceea ce-i și mai grav, ne-o mărturisește masonul Dr. K. Reichl în opera amintită, p. 35, aprobând următoarele cuvinte ale unui membru al Marelui Orient Francez: „Dacă politica însemnează a te aprinde de suferința oamenilor pentru apărarea drepturilor omului, pentru realizarea unor cerințe culturale de mare valoare din punct de vedere etic și estetic, atunci, da, masoneria face politică, atunci masoneria este politică”. Mai precis ne arată orientarea politică a masoneriei mărturisirile aceluiași mason, că organizația din care face parte luptă pentru „libertatea personală și democrație”, care nu trebuie lăsată să fie sfărâmată de „dictatura barbară de dreapta sau de stânga” (p. 24). În același sens se exprimă pe larg masonul Dr. Oskar Trebitsch în amintita carte, dezvoltând că masoneria e contrară oricărui radicalism, oricărei conduceri autoritare și pentru larga democrație (p. 64). Pe linia aceasta, masoneria e contra monarhiei deși întâmpinarea Masoneriei Române spune altfel. Dr. Reichl mărturisește că Masoneria a văzut în instaurarea republicii în Spania îndeplinindu-se o aprinsă dorință a ei. „Nimeni n-a negat din latura Masoneriei că între întemeierea republicii și masoneria spaniolă există strânse legături. Nici n-a rămas nimănui că fraților din Marele Orient li s-au împlinit prin noua organizare de stat o aprinsă dorință” (p. 17). Astfel nu e de mirare dacă Francmasoneria declară acum că stă în războiul din Spania, cu totul în ajutorul Frontului Popular. În ziarul ABC din Madrid, din 20.X.1936, foaie redactată ca toate foile de pe teritoriul Spaniei comuniste, de sovietele muncitorești, găsim următoarea declarație din partea Masoneriei: „Situația actuală este așa de extraordinară și de tragică, încât suntem nevoiți să rupem tăcerea noastră obișnuită. Masoneria spaniolă este deplin, total și absolut de partea Frontului Popular, de partea guvernului legal și împotriva fascismului”. În ziarul El Dia Grafico din 15.X din Barcelona se spune: „Mulțumită înțeleptei prevederi a masonilor o mare parte din comandă în Guardia civil și Guardia de asalt (trupe polițienești create în mod special de republică) era încă înainte de 18 august în mâna republicanilor de încredere. Masonii au fost aceia care au făcut ca cea mai mare parte din flota de război să se pună în serviciul Frontului Popular și ofițerii răsculați să fie închiși. Masonii au fost aviatorii care s-au așezat în fruntea flotei noastre aviatice. Comandanții celor mai multe din secțiunile armatei noastre sunt masoni. Masonii sunt în majoritate aceia care, în presă, pe tribune, la microfon au susținut focul în suflete. Masoni sunt și aceia care pregătesc victoria în etape. Masoni în sfârșit, sunt aceia care lucrează în străinătate ca neutralitatea să fie părăsită”. Din cele de mai sus se străvede destul de bine că nu sunt deosebiri reale și serioase între masoneria mondială căreia îi aparține Masoneria Națională Română și Masoneria afiliată Marelui Orient Francez. Astfel, având în vedere ceea ce am dezvoltat în toate capitolele acestui referat, putem formula următoarele:   Concluzii: Francmasoneria este o organizație mondială, secretă în care evreii au un însemnat rol, având un rit quasi-religios, luptând împotriva concepției religios-morale a creștinismului, împotriva principiului monarhic și național, pentru a realiza o republică internațională laică (tendința din urmă a se vedea în „Blaubuch der Freimaurerei”, Wien 1933, p. 82, în art. Paneuropa als Minoritatenfrage. Se recunoaște că „Masoneria urmărește planul unei Europe unite”)4. Ea este un ferment de stricăciune morală, de dezordine socială.\nSf. Sinod însușindu-și concluziile din referat hotărăște:\n Biserica osândește Francmasoneria ca doctrină, ca organizație și ca metodă de lucru ocultă și în special pentru următoarele motive:\nFrancmasoneria învață pe adepții ei să renunțe la orice credință și adevăr revelat de Dumnezeu, îndemnându-i să admită numai ceea ce descoperă cu rațiunea lor. Ea propagă astfel necredința și lupta împotriva creștinismului ale cărui învățături sunt revelate de Dumnezeu. Vânând pe cât mai mulți intelectuali să și-i facă membri și obișnuindu-i pe aceștia să renunțe la credința creștină, Francmasoneria îi rupe de la Biserică, și având în vedere influența însemnată ce o au intelectualii asupra poporului, e de așteptat ca necredința să se întindă asupra unor cercuri tot mai largi. În fața propagandei anticreștine a acestei organizații, Biserica trebuie să răspundă cu o contrapropagandă. Francmasoneria propagă o concepție despre lume panteist-naturalistă, reprobând ideea unui Dumnezeu personal deosebit de lume și ideea omului ca persoană, deosebită, destinat nemuririi. Din raționalismul și naturalismul său, Francma-soneria deduce în mod consecvent o morală pur laică, un învățământ laic, reprobând orice principiu moral „heteronom” și orice educație ce rezultă din credința religioasă și din destinația omului la o viață spirituală eternă. Materialismul și oportunismul cel mai cras în toate acțiunile omului, este concluzia necesară din premisele Francmasoneriei. În lojile francmasone se adună la un loc evreii și creștinii și Francmasoneria susține că numai cei ce se adună în lojile ei cunosc adevărul și se înalță deasupra celorlalți oameni. Aceasta însemnează că creștinismul nu dă nici un avantaj în ce privește cunoașterea adevărului și dobândirea mântuirii membrilor săi. Biserica nu poate privi impasibilă cum tocmai dușmanii de moarte ai lui Hristos să fie considerați într-o situație superioară creștinilor din punct de vedere al cunoașterii adevărurilor celor mai înalte și al mântuirii. Francmasoneria practică un cult asemănător celui al misterelor precreștine. Chiar dacă unii adepți ai ei nu dau nici o însemnătate acestui cult, se vor găsi multe spirite mai naive asupra cărora acest cult să exercite o oarecare forță quasi-religioasă. În orice caz prin acest cult Francmasoneria vrea să se substitue oricărei alte religii, deci și creștinismului. În afară de motivele acestea de ordin religios biserica mai are în considerare și motive de ordin social când întreprinde acțiunea sa contra Francmasoneriei. Francmasoneria este un ferment de continuă și subversivă subminare a ordinei sociale prin aceea că își face din funcționarii Statului, din ofițeri, unelte subordonate altei autorități pământești decât aceleia care reprezintă ordinea stabilită vizibil. Îi face unelte în mâna unor factori neștiuți încă nici de ei, având să lupte pentru idei și scopuri politice ce nu le cunosc. E o luptă nesinceră, pe la spate; niciodată nu există o siguranță în viața Statului și în ordinea stabilită. E o luptă ce ia în sprijinul ei minciuna și întunerecul. Împotriva jurământului creștinesc pe care acei funcționari l-au prestat Statului, ei dau un jurământ păgânesc. Francmasoneria luptă împotriva legii naturale, voite de Dumnezeu, conform căreia omenirea e compusă din națiuni. Biserica ortodoxă care a cultivat totdeauna specificul spiritual al națiunilor și le-a ajutat să-și dobândească libertatea și să-și mențină ființa primejduită de asupritori, nu admite această luptă pentru exterminarea varietății spirituale din sânul omenirii.  Măsurile cele mai eficace ce are să le ia Biserica împotriva acestui dușman al lui Dumnezeu, al ordinei social-morale și al națiunei, sunt următoarele:\nO acțiune persistentă publicistică și orală de demascare a scopurilor și activității nefaste a acestei organizații. Îndemnarea intelectualilor români, care se dovedesc a face parte din loji, să le părăsească. În caz contrar, „Frăția Ortodoxă Română” extinsă pe toată țara va fi îndemnată să izoleze pe cei ce preferă să rămână în loji. Biserica le va refuza la moarte slujba înmormântării, în caz că până atunci nu se căiesc. De asemenea, le va refuza prezența ca membri în corporațiile bisericești. Preoțimea va învăța poporul ce scopuri urmărește acela care e francmason și-l va sfătui să se ferească și să nu dea votul candidaților ce aparțin lojilor. Sf. Sinod acompaniat de toate corporațiunile biseri-cești și asociațiile religioase se va strădui să convingă Guvernul și Corpurile legiuitoare să aducă o lege pentru desființarea acestei organizații oculte. În caz că Guvernul nu o va face, Sfântul Sinod se va îngriji să fie adusă o astfel de lege din inițiativa parlamentară.    Întreg referatul împreună cu concluziile se va tipări în broșură prin Consiliul Central Bisericesc și se va întrebuința ca mijloc de propagandă împotriva francmasoneriei.\nÎ.P.S. Patriarh prezintă declarația făcută în fața Sa, a delegaților lojei francmasone naționale în frunte cu dl. Pangal, prin care aduc la cunoștință că aceste loji se autodizolvă, spre a nu fi confundate cu Loja Marelui Orient și spre a nu se crede că este împotriva culturii sentimentelor monarhice, naționale și creștine. El - dl. Pangal - în numele delegaților declară că toți membrii lojelor francmasone naționale sunt buni fii ai bisericii ortodoxe.\nSf. Sinod ia act cu satisfacție de declarația d-lui Pangal și a celorlalți conducători ai masoneriei naționale române, cetită în ziua de 25 Februarie a.c., în fața Î.P.S. Patriarh Miron, prin care anunță că această organizație se autodizolvă. Este prin urmare de sine înțeles că hotărârea Sf. Sinod privitoare la masonerie nu se poate referi la lojile care s-au dizolvat și prin urmare nu mai există.\nLa orele 13 Î.P.S. Patriarh, ridică ședința, prorogând Sf. Sinod pentru data de 29 Martie a.c., orele 10 dimineața.\n  Președinte, (ss) Miron\nSecretar, (ss) † Galaction Craioveanu\nCronică internă B.O.R., 55 (1937) nr. 3-4, Martie-Aprilie.\nNote 1 Una dintre schimbările de strategie ale lojelor francmasonice în perioada de după război a fost să schimbe termenul de „secretă” cu „discretă”. Probabil din pricina faptului că toate constituțiile moderne interzic societățile „secrete”, din motive de siguranță națională (n.n.)\n2 Ordinul B`nai B`rith și-a deschis filială în România, pentru prima oară acum câțiva ani, cu sprijinul câtorva oameni politici români.\n3 Acesta este fără îndoială dezideratul suprem al conducătorilor lumii actuale, chiar dacă sub o denumire nouă: „globalizarea”.\n4 Aceasta este o altă probă clară că Uniunea Europeană este o organizație iudeo-francmasonică.\n Declarație Oficială a Bisericii Greciei privind masoneria (1933)1 Episcopii Bisericii Ortodoxe a Greciei în ședința din 12 octombrie 1933, s-au ocupat de studierea și examinarea acelei societăți secrete internaționale – Francmasoneria. Au ascultat cu atenție expunerea introductivă a Comisiei celor patru episcopi ce au alcătuit-o din însărcinarea primită de la Sfântul Sinod în precedenta sa ședință; de asemenea poziția Facultății de Teologie a Universității din Atena și în mod special părerea în aceasta problemă a profesorului Panag Bratsiotis.\nDe asemenea au luat în considerare informațiile asupra acestei chestiuni apărute în Grecia sau în străinătate…\n„Francmasoneria nu poate fi compatibilă cu creștinismul atât timp cât ea rămâne o organizație secretă acționând și propovăduind în ascuns, glorificând raționalismul. Francmasoneria acceptă în rândurile membrilor săi nu numai creștini, ci și iudei și musulmani. Ca urmare, clerului nu-i poate fi permis să facă parte din această organizație. Orice cleric care o va face trebuie depus. Este absolut necesar să fie atrasă atenția acelora care au intrat în Masonerie fără gânduri ascunse și fără să se fi lămurit ce este într-adevăr Masoneria, să rupă orice legătură cu ea, creștinismul fiind singura religie care învață adevărul absolut și care satisface întru totul nevoile morale și religioase ale omului. În unanimitate și într-un singur glas, episcopii Bisericii Greciei au aprobat cele spuse și declară că toți fii credincioși ai Bisericii trebuie să se ferească de Francmasonerie. Cu nestrămutată credință în Domnul nostru Iisus Hristos întru care avem răscumpărarea, prin sângele Lui și iertarea păcatelor, dupre bogăția darului Lui, pre care l-a prisosit întru noi, întru toată înțelepciunea și priceperea (Efeseni 1, 7-8)2 întru adevărul revelat de El și propovăduit de Apostoli, nu prin cuvinte înțelepte, ci împărtășindu-ne din Sfintele Taine prin care suntem curățați și mântuiți spre viață veșnică, nu trebuie să decădem din harul lui Hristos devenind părtași la închinarea păgânească. Este împotriva firii să aparții lui Hristos și în același timp să cauți ușurare și perfecțiune morală în afara Lui. Acestea fiind spuse, toți cei care au luat parte la inițierile masonice, de acum trebuie să rupă orice legătură cu lojele și activitățile masonice, asigurându-se astfel de reînnoirea legăturilor, slăbite de ignoranță, cu Dumnezeul și Mântuitorul nostru. Adunarea Episcopilor Bisericii Greciei așteaptă cu dragoste acest lucru de la cei inițiați în loje, fiind încredințată că mulți dintre ei au primit inițierea masonică neștiind că prin aceasta ei au trecut la altă religie, ci au făcut-o din ignoranță crezând că nu au făcut nimic potrivnic credinței părinților lor. Încredințându-i dragostei, și în nici un caz ostilității sau adversității fiilor credincioși ai Bisericii, Adunarea Episcopilor îi îndeamnă să i se alăture în rugăciune ca Domnul Iisus Hristos Calea, Adevărul și Viața să-i lumineze și să-i întoarcă la adevărul de care prin ignoranță s-au depărtat.”\nNote 1 Preluat din revista „Scara”, Treapta a IV-a. http://www.scara.ro.\n2 „întru care avem răscumpărarea prin sângele Lui, și iertarea păcatelor, dupre bogăția darului Lui. Pre care l-a prisosit întru noi, întru toată înțelepciunea și priceperea.”\n Afurisania împotriva Francmasoneriei dată de către Ciprian, Arhiepiscopul Ciprului (1815) Prin urmare, spunem că, oricine fiind îmbrăcat în sfintele veșminte cu epitrahil și omofor, și un astfel de om vă va bine vesti vouă o altă Evanghelie afară de ceea ce am bine vestit vouă, măcar de ar fi și Înger din cer, anatema să fie. (Galateni 1, 8-9)1. Deci, oricâți se alătură cu grăbire acestei slujbe drăcești și nelegiuite a Francmasoneriei și toți cei ce îi urmează în mândria și rătăcirea lor, să fie afurisiți și dați anatemei de către Tatăl, Fiul și Sfântul Duh. După moarte, ei nu vor avea parte de iertare și dezlegare. Suspinând și tremurând, precum Cain, vor fi ei asupra pământului. (Facere 4, 14)2. Pământul se va deschide și îi va înghiți ca pe Dathan și Aviron. (Numeri 16, 31-32)3.\nUrgia lui Dumnezeu va fi asupra capetelor lor, și partea lor cu Iuda vânzătorul. Îngerul Domnului îi va izgoni cu sabia de foc, și, până la sfârșitul vieții lor, nimic nu vor dobândi. Fie ca lucrările și meșteșugurile lor să fie blestemate și să se înece într-un nor de praf, ca o arie de treierat în miezul verii. Și toți cei ce vor stărui în răutatea lor vor avea parte de o atare răsplată. Dar toți cei ce vor ieși din mijlocul lor și se vor deosebi, și vor scuipa urâcioasa lor erezie, și se vor lepăda de blestemata lor mândrie, unii ca aceștia vor primi plata zelotului Fineas; adică vor fi binecuvântați și iertați de către Tatăl, Fiul și Sfântul Duh, Treimea cea singură neamestecată și nedespărțită, Unul Dumnezeu în ființă, și de către noi, smeriții Săi slujitori.\n† Arhiepiscopul Ciprian al întreg Ciprului și Noii Justiniana\n† Mitropolitul Hrisant al Pafosului\n† Mitropolitul Meletie al Citiului\n† Mitropolitul Lavrentie al Cyrului\nCipru, 2 februarie, 1815\nNote 1 „Ci măcar noi, sau Înger din Cer de vă va bine vesti vouă afară de ceea ce am bine vestit vouă, anatema să fie. Precum am zis mai-nainte, și acum iarăși zic: Oricine de vă va bine vesti vouă, afară de ceea ce ați luat, anatema să fie.” Citatele din Noul Testament, Biblia 1818.\n2 „De mă vei scoate astăzi de pre fața pămîntului, și de cătră fața Ta mă voiu ascunde și voiu fi suspinând și tremurând asupra pământului; și va fi tot cine mă va afla, mă va omorî.”\n3 „Și după ce au potolit grăind toate cuvintele aceastea, să rupse pămîntul supt picioarele lor. Și să deschise pământul și înghiți pre dânșii, și casele lor, și pre toți oamenii ce era cu Core, și dobitoacele lor.”\n Hotărârea bisericii ortodoxe ruse din străinătate (1932) Atitudinea Bisericii Ortodoxe Ruse în problema Francmasoneriei a fost proclamată cu tărie de către Mitropolitul Antonie, întâistătătorul Sinodului Sremsky-Karlovtsy din Iugoslavia, ce conducea toate bisericile ortodoxe ruse din străinătate. La data de 15 august 1932 Mitropolitul a emis o enciclică pastorală către credincioși, care conținea următoarea declarație: îi sfătuia „să nu credeți pre tot duhul; ci să ispitiți duhurile de sunt de la Dumnezeu. Că mulți prooroci mincinoși au ieșit în lume.” (1 Ioan 4, 1). Apoi a făcut un scurt istoric al Francmasoneriei, spunând că este una dintre cele mai vătămătoare și mincinoase învățături din istoria omenirii:\nDeclarația Mitropolitului Antonie al Kievului împotriva Francmasoneriei\n„Francmasoneria este o organizație secretă internațională ce luptă împotriva lui Dumnezeu, a creștinismului și a tuturor guvernelor naționale, în primul rând a celor creștine. În această organizație internațională, pe primul loc ca influență și importanță sunt membrii jidovi. Din această cauză, și din altele la fel de importante, toți creștinii ortodocși sunt opriți să intre în Francmasonerie.\nToți cei din cler au datoria de a întreba la spovedanie pe cei ce vin dacă nu fac parte din vreun ordin masonic, iar de se va vădi că sunt masoni și împărtășesc credințe și învățături masonice, să le spună că apartenența la organizația masonică este incompatibilă cu creștinismul ortodox, și prin urmare trebuie să se îndepărteze de îndată de masonerie, iar de nu o vor face vor fi judecați nevrednici de Sfânta Împărtășanie, iar de se vor îndărătnici în nepocăință vor fi afurisiți din Biserica Ortodoxă.”\n† Mitropolitul Antonie al Kievului, Întâistătătorul Sfântului Sinod al Bisericii Ortodoxe Ruse din Străinătate\nSremsky-Karlovtsy, 15 august, 1932”\n(Din The Rudder, Orthodox Christian Education Society, Chicago 1983, p. 600)\n Reluarea osândirii masoneriei de către Biserica Ciprului (1993) „Sfântul Sinod, în ședința sa din 11 febr. 1993, studiind documentul semnat și depus la acesta de către mai mult de 11 000 de credincioși ortodocși membri ai pliromei (plenului) Sfintei noastre Biserici a Ciprului, prin care se cerea fixarea poziției oficiale a Bisericii Ortodoxe față de masonerie și condamnarea acesteia spre luarea la cunoștință și ferire a credincioșilor, comunică cele de mai jos:\nMasoneria este o organizație în afara Bisericii noastre Ortodoxe, cu o concepție despre lume care nu duce către principiile credinței noastre ortodoxe. Prin ceremoniile secrete oficiate în întuneric și prin modurile de inițiere a adepților ei, cu inițiatori în cele sfinte (tainele) „preoți și arhierei” și inițiați, se autopropune ca un fel de altă religie. Se prezintă chiar ca o suprareligie și cultivă sincretismul, adică egalizarea și amestecarea tuturor religiilor din lume, ceea ce este de neacceptat și de condamnat pentru adevărul credinței în Hristos.\nPentru toate acestea, masoneria nu a fost niciodată aprobată de Biserică. Aceasta a condamnat în mod repetat și condamnă organizațiile secrete de orice natură, mai ales când acestea sunt întrețesute cu ceremonii care au coloratură religioasă.\nHristos este Lumină, Adevăr, Viață, și adeptul adevărat al lui Hristos trebuie să trăiască și să lucreze în cadrul acestei lumini și să evite câte se săvârșesc în întuneric. Pentru aceea, creștinul adevărat, nu numai după nume, nu poate să fie membru sau adept al masoneriei.\nPrincipiile întrajutorării, care sunt prezentate a fi profesate de masoni, există din belșug și în creștinism. Prin urmare, creștinul care dorește să practice aceste principii, poate să o facă în cadrul Bisericii și prin Biserică.\nNu este nevoie să se încadreze în organizații secrete și de proveniență dubioasă.\nDe altfel, după cum ne spune Apostolul Pavel „ce împreunare are lumina cu întunericul?” (2 Corinteni, 6,14). Domnul nostru Iisus Hristos ne învață că „tot cela ce face rele, urăște Lumina; și nu vine la Lumină, ca să nu se vădească lucrurile lui. Iar cela ce face adevărul, vine la Lumină; ca să se arate lucrurile lui, că întru Dumnezeu sunt lucrate.” (Ioan 3, 20-21). Pentru aceea, sfatul Bisericii către membrii pliromei sale, în ceea ce privește situarea lor față de masonerie, este aceea pe care o arată Apostolul Pavel în Epistola către Efeseni: „nu vă amestecați cu faptele cele fără de roadă ale întunericului, ci mai vârtos și mustrați… iar toate vădindu-se de lumină se arată; că tot ce se arată lumină este.” (Efeseni 5, 11; 13).\nRămâneți deci, atașați în mod statornic la lumina veșnică a lui Hristos și în cadrul acesteia alcătuiți-vă viața și croiți-vă calea!”1\nNote 1 Apărut în „Vestitorul Ortodoxiei”, anul IV, nr. 97/30 iunie 1993, p. 1, preluat din „Adevărul bisericesc”, nr. 364 din 16 iunie 1993, p. 1.\n În 1948, Atenagoras I (născut Aristoklis Spyrou), fost arhiepiscop al Americilor de Nord și de Sud, inițiat în masonerie la Atena, fost mason de gradul 30 în loja Athenian East („Orthodoxos Typos”, 16.7.1982) și ajuns ulterior la gradul 33, devine patriarh ecumenic al Constantinopolului. Este cel care a ridicat de bunăvoie anatema asupra latinilor. În iulie 1972, Patriarhul Ecumenic Atenagoras moare și este înmormântat – o înmormântare cu sicriul închis. Este urmat de către Dimitrie (Papandopulos), mason de gradul 33, în Loja Mamă a Turciei, membru al lojilor grecofone Houlous și Hakikat1.\nActualul Patriarh Bartolomeu (Archondonis) a fost ales președintele lojii masonice H.A.N.2\nAlți ierarhi „ortodocși” masoni:\nBenedict, Patriarh al Ierusalimului; Heruvim, Mitropolit al Paronaxiei (Paros și Naxos); Hrisant, Mitropolit al Trebizondei; Hrisostom, Arhiepiscop al Atenei (prieten și coleg de lojă cu Meletie IV); Iacob, Arhiepiscop în SUA.\nIerarhi „ortodocși” greci ce au fost membri ai lojilor masonice. Pe site-ul ei (http://www.grandlodge.gr/famous.html), Marea Lojă a Greciei, indică, printre alții pe următorii:\n•Patriarhi: Ioachim III, Patriarh Ecumenic; Fotie (George Peroglou), Patriarh al Alexandriei; Meletie (Manuel Metaxakis), Patriarh Ecumenic, apoi Patriarh al Alexandriei (a convocat Falsul Sinod din Constantinopol în 1923 la care au fost propuse noul calendar și alte inovații, și a introdus noul calendar în Patriarhia Alexandriei); Vasile III, Patriarh Ecumenic (propovăduitor fățiș al ereziei origeniste); Benedict (Vasile Papadopoulos), Patriarh al Ierusalimului (ecumenist notoriu în anii 1970).\n•Episcopi: Heruvim (Anninos), Mitropolit al Paronaxiei; Hrisant (Charilaus Philippides), Mitropolit al Trebizondei, apoi Arhiepiscop al Atenei (a persecutat pe grecii vechi calendariști și antiecumeniști)\nNote 1 Cf. Schitul Adormirii Maicii Domnului, aceeași adresă.\n2 Demons in cassocks.\n „Începutul modernismului în sânul Bisericii Constantinopolului coincide cu primii ani ai secolului XX, când patriarhii Constantinopolului se duceau în Anglia pentru studii teologice și intrau acolo în loji masonice.” (Vezi colecția: Protests of the Orthodox World against the Visit of the Patriarch of Constantinople to the Pope of Rome in December 1987, publicată de Riurik, p. 5; revista „Orthodoxy or death”, No. 1, Moscow, 1997, pp. 66-7).\nMeletie (Metaxakis) era cunoscut ca numărul 44 în loja masonică Armonia, lucru arătat în publicația masonică „Pythagorae – Equerre” (vol. 4, part 7 - 8, 1935)\nÎn 1925, episcopul și tovarășul de lojă masonică al lui Kemal Atatürk, Vasile III (Georgiadis), este instalat ca patriarh al Constantinopolului. A fost membru în loja engleză Valewood.\nÎn 1929, episcopul și tovarășul de lojă masonică al lui Atatürk, Fotie al II-lea, este instalat ca patriarh al Constantinopolului.1\nContextul interbelic se manifestă prin afirmarea unor forțe politice „de dreapta” ce se opun cu putere masoneriei („democrațiile occidentale”). Aceste forțe permit Bisericii să se pronunțe mai ferm împotriva masoneriei.\nLa 15 august 1932, Mitropolitul Antonie (Hrapovițki) (ROCA) anunță într-o enciclică pastorală afurisirea francmasonilor2.\nNote 1 Sursă: Schitul Adormirii Maicii Domnului, Buena Vista, Colorado, S.U.A., o mânăstire a Bisericii Ortodoxe Autonome Ruse, preluată de pe internet la adresa: http://www.russianorthodoxautonomouschurchinamerica.com/pdfdocuments/TimelinenewFeb182002.\n2 ibidem\n","date":"31-12-2009","img":"https://axaneamului.ro/posts/magazine/axa-ii/30/studiu-asupra-francmasoneriei/images/0.jpg","permalink":"https://axaneamului.ro/posts/magazine/axa-ii/30/studiu-asupra-francmasoneriei/","series":["AXA ANUL II"],"tags":null,"title":"Studiu asupra francmasoneriei","youtube":""},{"author":"Nae Ionescu","categories":null,"content":"I. INTRODUCERE.\nFILOSOFIA RELIGIEI CA DISCIPLINĂ FILOSOFICĂ 1. Ritmul vremii și interesul pentru filosofia religiei Faptul că și anul trecut și anul acesta am anunțat Prelegeri de filosofie a religiei nu este în legătură cu altceva decât cu o preocupare a mea constantă care nu este, cum aș zice, un reflex al structurii actuale a vremii sau al sufletului epocii noastre contimporane, ci este o preocupare pe care s-a întâmplat să o am, cum s-a întâmplat să o aibă și alți oameni. Vreau să spun, cu alte cuvinte, că filosofia religiunii este o disciplină filosofică ce poate să fie la modă astăzi pentru o parte din lume, care se ocupă de problemele de filosofie generală, dar ea nu a existat în speculațiunea filosofică a omenirii în chip constant. Dovada cea mai bună a acestei afirmațiuni a mea se vede, între altele, tocmai în faptul că filosofia religiunii a început să se constituie propriu-zis, ca disciplină filosofică de sine stătătoare, tocmai în veacul al XlX-lea, adică în veacul care este cel mai sărac de conținut metafizic de la Hegel încoace.\nVasăzică, orientarea interesului omenesc spre problemele de filosofia religiei nu este în legătură cu o mai mare religiozitate a omenirii și prin urmare nu trebuie să vedeți nici în încercările mele, de a schița - în linii generale de altfel - un fel de sistem al filosofiei religiei, nu trebuie să vedeți o încercare a mea de a mă pune oarecum la unison cu ritmul vremii.\nDe altfel ritmul acesta al vremii este și el un lucru foarte ciudat, așa de ciudat încât cea mai de seamă preocupare a unui spirit pe care-l preocupă problemele filosofice este să se sustragă cât mai mult lui, sau în orice caz să controleze întotdeauna ceea ce primește de la el, cu deosebire criticilor.\nDin acest punct de vedere, este adevărat că problemele, nu de filosofia religiei, dar de religie, trec oarecum astăzi pe un plan mai în față în ansamblul intereselor generale ale omenirii, dar teoretizarea acestor fenomene este de fapt astăzi oarecum îngreunată de lipsa de disciplină a spiritului filosofic.\n2. Criza antiintelectualistă a filosofiei Impresiunea mea generală este că filosofia trece astăzi printr-o criză, între altele și pentru faptul că această filosofie abdică de la instrumentul ei cel mai de seamă, care este, totuși, și trebuie să rămână, rațiunea. Căci filosofia, la urma urmei, nu este decât un fel de rezultat al unor cercetări asupra unui obiect special pe care l-am indicat noi, dar un rezultat care, prin esența lui, trebuie să fie de-a dreptul transmisibil. Dar transmisibilitatea cunoștinței noastre nu este posibilă fără acest instrument al rațiunii. Acei dintre d-voastră cari au citit câte ceva din mica noastră publicistică filosofică, diverse polemici între diferite școli și curente în idei, își aduc aminte, desigur, de polemica foarte acerbă dintre raționaliștii de la Iași și misticii de la București. Aceștia din urmă spuneau: Rațiunea? nu mai e bună de nimic! Nu o mai fi pentru ce le-o trebui d-lor, dar de ceva tot mai e bună, întrucât este singurul instrument de transmitere a cunoștinței noastre. După cum vă spuneam însă, epoca aceasta a noastră moare oarecum filosoficește tocmai din cauza anarhiei totale care domnește în câmpul acesta spiritual, tocmai din cauza lipsei de disciplină care domnește în gândire, care stăpânește gândirea noastră contimporană.\nVasăzică, criza filosofică - dacă este astăzi o criză filosofică, și hotărât că este - provine nu din bogăția sau din sărăcia sufletească a epocii, căci cantitatea de avuție sufletească este poate mai mare astăzi decât acum 20 sau 30 de ani, dar provine dintr-un fel de dezorientare a spiritului care renunță, astăzi, la singurul instrument propriu-zis al filosofiei, care este și rămâne pentru totdeauna rațiunea omenească.\nVasăzică, dacă noi ne ocupăm cu diferite obiecte cari, prin natura lor, ar fi oarecum înclinate să scape unei cunoașteri prin mijlocul rațiunii, nu este însă mai puțin adevărat că rezultatul cercetărilor noastre asupra acestor obiecte rămâne transmisibil tot prin instrumentul acesta al rațiunii, care, în speță, se exteriorizează prin limbaj. Vasăzică, întrucât limbagiul este un instrument logic, un instrument de exprimare a gândirei logice, și singurul instrument de exprimare a gândirei logice și, întrucât, mai departe, gândirea logică la rândul ei este un fel de precipitat al activității rațiunii noastre, noi nu ne putem lipsi de rațiune în filosofic.\nA! că noi, sau unii dintre noi, dotați cu puteri spirituale deosebite, izbutesc să se coboare în realitate pe alte căi decât cele ale rațiunii și izbutesc să prindă din realitate lucruri ce stau ceva mai adânc decât până unde poate pătrunde rațiunea, este adevărat; dar chiar aceste lucruri trebuiesc transformate, frământate din nou, plămădite în elemente noi ale rațiunii și date ca atare pentru ceilalți.\nPrin urmare, în ceea ce mă privește, nu mă simt solidar nici cu actuala criză antiintelectualistă a filosofiei, cum nu mă simt de altfel solidar nici cu actuala prefacere sau reînnoire religioasă a omenirii. Cu alte cuvinte, lucrurile despre cari vorbesc eu sunt de un interes etern, sunt lucruri pentru cari sau găsit interesați în toate timpurile.\n3. Ce este filosofia religiunii? Că, în sfârșit, nu s-au făcut cursuri de filosofia religiunii la facultatea noastră, acesta nu se datorește faptului că anul 1924-1925 nu a mai fost niciodată încă în omenire, ci se datorește faptului că acei cari au stat pe scaunul pe care stau eu acum nu au avut ei înșiși interes pentru acesta. Vreau să spun că nu avem de-a face cu un precipitat, ca o răsfrângere a modei, atunci când evoc asemenea probleme aci.\nSpuneam adineauri că veacul al XlX-lea este veacul care a asistat la constituirea acestei discipline de sine stătătoare a filosofiei religiunii. Ce poate să însemneze filosofia religiunii? Poate să însemneze dintr-o dată două lucruri:\n1) O cercetare pură si simplă a religiunii, și anume, o cercetare din punct de vedere filosofic a acestui concept de religiune și a obiectului corespunzător conceptului;\n2) Un fel de filosofie a noastră asupra religiunii, un fel de filosofie în legătură cu lucrurile religioase sau care să aibă la bază concepte din lumea religioasă.\nAceasta din urmă poate să ducă la rezultate foarte apreciabile, dar nu poate să formeze propriu-zis obiectul unei serii de prelegeri într-o facultate, pentru că asemenea considerațiuni filosofice în legătură cu obiectul religios nu se pot propriu-zis închega într-un sistem sau într-un grup de doctrine, ele sunt la dispozițiunea imaginațiunii respectivului care face considerațiunile și, pe urmă, și la dispozițiunea bogăției celui care filosofează în legătură cu lucrurile religioase. Rămâne, prin urmare, un singur domeniu precis care poate să facă obiectul unei serii de prelegeri asupra filosofiei religiunii, adică cercetarea din punct de vedere filosofic a religiunii în general.\nÎn adevăr, aceasta a fost și preocuparea filosofilor din veacul al XlX-lea, numai că cercetările acestora au fost în genere făcute dintr-un punct de vedere ceva mai antifilosofic sau, dacă vreți, mai puțin filosofic. D-voastră vă amintiți cum îi spunea opusculului lui Kant care tratează asemenea probleme: îi zicea Religiunea în granițele rațiunii. Ce însemnează lucrul acesta? Însemnează că filosofia lui Kant privește religiunea din punctul de vedere al unui sistem, adică mărginește materia aceasta religioasă la ceea ce poate să intre în limitele rațiunii.\nPunctul de plecare al sistemului lui Kant este acesta, că noi în genere nu ne mișcăm decât în limitele asignate de rațiune, că în genere filosofia nu poate să fie făcută decât în aceste granițe ale rațiunii și, prin urmare, este făcută și religiunea tot înăuntrul acestor granițe, adică în granițele sistemului meu propriu. Cam același lucru îl spune, de pildă, și Hermann Cohen, care-și intitulează considerațiunile asupra religiunii Der Begriffder Religion im System der Philosophie, și Paul Natorp, care zice: Religiunea în granițele umanității (Religion innerhalb der Grenzen der Humanităt). Vasăzică, o încercare la Kant în cadrul rațiunii, la Natorp în cadrul umanității, la Cohen în cadrul filosofiei, adică este condiționată religiunea de sistemul de filosofic în general și în funcționarea acestui sistem de filosofic dăinuiește și conceptul religiunii.\nDar, veți spune d-voastră: la urmă, ce însemnează, cum spune Natorp, despre religiune în granițele umanității? Și religiunea este un fapt omenesc și, în realitate, dacă zici „în granițele umanității”, înseamnă că ai clasat religia acolo unde este locul ei!\nDacă aceasta ar fi interpretarea, evident că degeaba aș mai vorbi eu aci. Probabil însă că faptul acesta este o indicațiune pentru presupoziția - pe care nu o fac eu aci, dar care rezultă propriu-zis din însăși această lucrare - că anume conceptul acesta de „umanitate” nu este ca acela cu care avem de-a face în mod obișnuit, ci este un concept special, care face parte integrantă din sistemul special de filosofic al lui Natorp. Vasăzică, este aci o interpretare a religiunii în cazul unui sistem filosofic, și o interpretare a religiunii din punct de vedere al acestui sistem. Mi se pare că, filosoficește vorbind, adică mai larg vorbind, metoda nu poate să fie bună. Ea este dintru început constructivă si oarecum dinăuntru în afară constructivă.\n4. Conceptul de religiune Mie mi se pare că, de îndată ce faci încercarea de a vorbi de o filosofic asupra religiunii, adică de a defini, de a studia filosoficește conceptul de religiune, mi se pare că drumul cel mai simplu și mai ușor de realizat ar fi să plecăm de la realitate în jos. Noi nu putem să subsumăm, nici să subjugăm religia unui punct de vedere filosofic, ci să cercetăm ce înseamnă pur și simplu religia, să vedem ce înțelegem noi deocamdată prin religie, ce numesc oamenii în general religie, cari sunt faptele pe cari oamenii le numesc fapte religioase si cari, în totalitatea lor, într-o anumită ierarhizare și înclinare organică a lor, constituiesc mai apoi religia, adică faptele acestea trebuie să fie definitorii pentru determinarea cadrului, a drumului, a planului în care se mișcă religiunea.\nVasăzică, nici o idee preconcepută, ci, așa cum constant am făcut-o și în cercetările de logică expuse, și în cercetările în legătură cu istoria conceptului de filosofic4, când plecam de la un material dat, pe care nu-l costruiam noi și pe care-l aflam înaintea noastră.\nAcest material fără indoială că este foarte variat și nici nu se poate porni cu o definițiune de la început, care să aleagă din totalitatea faptelor acele fapte cari intră, în adevăr, sub eticheta aceasta de fapt religios sau religiune. Dar tocmai aceasta trebuie să fie preocuparea unui sistem de filosofic a religiei, să definească prin cercetare faptul religios, în așa fel ca să ajungă la un studiu al unei definițiuni a fenomenelor religioase, a faptului religios sau, poate, a religiunei înseși.\nVasăzică, definițiunea religiei nu poate să preceadă, într-un (sistem de filosofic a religiei, cercetarea materialului. Căci, ce facem noi propriu-zis aci? Studiem religia. Care va fi rezultatul? Cunoașterea religiei; adică, printr-un precipitat, definirea religiei apare aci cunoștinței noastre într-o formă anumită.\nVasăzică, definițiunea religiei trebuie să încheie oarecum considerațiunile dintr-un sistem de filosofie a religiei.\n5. Obiectul filosofiei religiei Ce material se oferă propriu-zis cercetării în filosofia religiunii sau care este materialul de la care ar putea pleca cercetările? Sunt forme de viață religioasă existentă și forme de viață religioasă moarte. Schleiermacher, unul dintre fondatorii acestei discipline, unul dintre capetele cele mai fecunde, însă din cele mai primejdioase în această disciplină filosofică, împarte faptele acestea religioase și religiunea în genere în: religiune care mai poate fi realizată încă și religiune care este moartă. El zice: Erlebene und erstorbene Religion. Este - cum aș spune - o tendință protestantă în filosofia religiunii. Și, că este așa, se vede și din faptul că unul dintre foarte puținii cercetători cari au admis această clasificare, Scholz, este și el protestant. Aceasta este o scuză. Dar care este fundarea afirmațiunii mele?\nA cerceta religia din punctul de vedere al viabilității ei înseamnă, propriu-zis, a aplica o metodă raționalistă, pozitivistă faptelor de filosofia religiunii, adică unor forme de viață religioasă cari au murit și-au subscris, prin această moarte, însăși condamnarea ei; adică a fost o formă de viață religioasă care nu a fost, cum se zice, justificată nici în vederile ei de viață, nici în îmbinarea ei logică. Aceasta este presupoziția care stă la baza acestei împărțiri a lui Schleiermacher. Dacă a murit, înseamnă că nu a avut dreptate. Prin urmare, dacă o anumită formă de viață - de viață religioasă - a murit, înseamnă că nu a avut viabilitate, înseamnă că nu a fost religiozitate în acea formă de viață religioasă.\nMie mi se pare că acest raționament, care nu este explicit dar care este cu siguranță cuprins în Schleiermacher și Scholz, este fals. Ce înseamnă propriu-zis formă de viață religioasă care trăiește, care este încă pasibilă de a fi trăită, și ce înseamnă formă de viață religioasă care a murit? Mai întâi, mi se pare că este mai mult pasibilă de o moarte o formă de viață religioasă care nu este organizată în biserică; adică, o viață religioasă care poate să fie prinsă într-o organizare politică și lumească, [alta decât cea] a bisericii, poate să dea mai mult aparența că trăiește. Aceasta înseamnă că eu pun deocamdată această problemă înaintea d-voastră: câte din fondurile actuale ale vieții religioase trăiesc de fapt? Dacă, de pildă, religiunea catolică sau creștinismul acesta catolic, biserica aceasta din religiunea creștină, are astăzi o viață mai intensă, mai bogată decât aceea realizată prin biserica protestantă sau prin cea ortodoxă, aceasta înseamnă, în adevăr, că formula catolică a creștinismului este mai viabilă decât celelalte formule? Sau poate că organizarea politică bisericească a unei religiuni nu face decât să continue, mai mult la suprafață si mai mult pentru iluziune, să continue această viață religioasă.\nDar ce însemnează propriu-zis viabilitate sau durabilitate a bisericei respective? Iezuiții știți că izbutiseră să găsească scuze pentru toate faptele omenești. Spre exemplu: dacă era vorba de omorârea unui copil de către tatăl său: „Aceasta nu e nimic! Dar Abraham nu a vrut să-1 omoare pe Isaac? Ba încă, aceasta a fost porunca lui Dumnezeu!” Vasăzică, aceasta nu este un păcat sau, dacă este, ți se iartă dacă faci un bine în altă direcțiune. Dacă iezuiții, cari izbutiseră să scuze toate faptele omenești, au contribuit la întărirea bisericii catolice, viața aceasta religioasă era în adevăr foarte puternică, și formula aceasta catolică a creștinismului este viabilă, nu propriu-zis pentru că biserica aceasta catolică a izbutit să ducă viața înainte în bună parte cu ajutorul iezuiților - aceasta este chestiunea. Ce înseamnă - căci aci ne învârtim - formulă viabilă și formulă neviabilă?\nViabilitatea unei religiuni se măsoară oarecum pe gradul de aparență al acestei religiuni, pe măsura în care această religiune apare la cunoștința noastră, pe câtă vreme propriu-zis religiozitatea poate să trăiască în sufletul unui om sau al unei generațiuni, al unei societăți, independent de faptul că este cunoscută sau nu.\nEu cred - este o credință ce nu vă angajează deloc, la nimic -, personal cred, de pildă, că în poporul românesc există foarte vie un fel de credință, care este creștină. De ce? O să spuneți: pentru că noi de aci, din Răsărit, am fost mai aproape de creștinism. Nu. Nu creștinismul a făcut Răsăritul, ci Răsăritul a făcut creștinismul. Numai după ce Răsăritul a făcut creștinismul, acest creștinism a format, într-un anumit fel, Răsăritul. Dacă noi suntem creștini, aceasta nu [este] în virtutea faptului că ne-am botezat propriu-zis, ci că trăim o viață spirituală care - ea, această viață - a dat naștere creștinismului.\nCând creștinismul a trecut în Apus, a luat toate formele posibile, începând cu transformarea cultului catolic de acolo, a cultului păgân de acolo și introducerea lui în cadrul propriu-zis al creștinismului. De ce credeți d-voastră, de pildă, că cultul Maicei Domnului este mult mai puternic în Apus decât în Răsărit? Pentru motivul foarte simplu că romanii de la sfârșitul republicei și al imperiului erau mult mai mult sub influența Egiptului și a cultului zeiței Isis decât noi, aci. Cultul Maicii Domnului în Apus, nu în Răsărit, n-are altă explicație: el nu este decât transformarea cultului zeiței Isis, de origine egipteană.\nVasăzică, eu cred că în poporul nostru românesc există un fond oarecare de religiozitate. Acest fond nu este vizibil, între altele și pentru că nu l-am cercetat, dar și din alte motive: nu este vizibil, pentru că un anumit fel de religiozitate nu are nevoie de exprimare în afară. Sunt - aceasta este aproape o mărturisire -activități spirituale cari au imediat nevoie de exteriorizare, de comunicare, de transmitere; vasăzică, de valorificare obiectivă pentru lumea cealaltă. Sunt și alte activități spirituale, cari nu au nevoie de această exteriorizare. D-voastră ați auzit că sunt școli filosofice despre cari nu se știe precis ce au fost și cam ce au vrut. Nu mai departe decât la Platon: este un Platon istoric, pe care-l știe toată lumea și pe care-l întind filologii din toate părțile, și este un Platon pe care mai mult îl bănuiește omul, este un misticism platonic și o oarecare practică mistică platonică despre care pomenește lumea. Deci, trebuie să fi fost ceva. Desigur, indicațiuni se găsesc, dar ce a fost acest platonism mistic nu se știe, nu o spune nimeni. Ce însemnează aceasta? însemnează că anumite cunoștințe, anumite rezultate ale cercetărilor spirituale nu simt nevoia de a ieși din om în afară, ci le păstrează fiecare pentru el însuși. Ei bine, rezultatul acestor cercetări nu va fi vizibil; sau, dacă am aplica metoda lui Schleiermacher, ar trebui să spunem: nu există. De ce? Pentru că nu sunt cunoscute. Este una dintre cele mai ciudate pretențiuni -în ultimul sens, idealist - ale lui Schleiermacher, care, propriu-zis, nu are să schimbe cât de puțin acest idealism absolut.\n6. Metafizică și religie. Conținutul de adevăr al religiei Vasăzică, noi spunem: nu putem să facem o distincțiune între religiunile cari sunt viabile și religiunea care este moartă, ci trebuie să zicem religiune în genere; acesta este obiectul cercetărilor noastre: religiunea în genere. Ideea aceasta pozitivistă și aproape, aș zice, pragmatistă, de alegere a faptului religios, nu-si are locul aci. O religiune este religiune propriu-zisă când adevărurile sale se verifică propriu-zis în practică. Deci, dacă o religiune trăiește, este pentru că adevărurile pe care ea le stabilește corespund unor anumite realități, adică împlinesc o necesitate în această realitate, în realitatea sensibilă. Noi aducem în considerațiunea faptului religios și a religiunii un criteriu străin, care este criteriul adevărului; adică, este o problemă valabilă în cunoaștere; adică, nu poate să fie o problemă valabilă dintr-o dată și fundamental valabilă în religiune.\nNu vreau să spun că nu există o legătură între religiune și neadevăr, după cum nu vreau să spun că nu există un conținut de adevăr în fiecare religiune. Dar aceasta este altceva. Orice religiune - și anume, cu cât religiunea corespunde unui grad mai înalt de cultură, cu atât aceasta se întâmplă mai mult - reprezintă un fel de a concepe lumea și încheie și prin speculațiuni religioase, într-un aspect al universului și al realității. Aceasta este simplu.\nVasăzică, o religiune, în ultimă analiză, trebuie să ajungă eine Weltanschauung, o înțelegere a vieții, o pătrundere a ei. Dar de aci până la a spune că religia are de-a face cu anumite adevăruri este foarte mult. O religiune poate să fie adevărată în alt sens; adică, o religiune poate să constituie o concepțiune, o înțelegere a vieții întrucât este interpretare într-un fel oarecare a, vieții, valorificare într-un fel oarecare a vieții.\nDar valorificarea aceasta a vieții este posibilă pe două căi - și tocmai aceasta face deosebirea propriu-zisă dintre religie și metafizică: valorificarea pe cale rațională este metafizica, valorificarea pe altă cale decât cea rațională - și o să vedem în ce constă această cale - este religiunea. Metafizica și religiunea merg către același punct, către o valorificare, o interpretare a vieții. Dar căile sunt altele, instrumentele sunt altele și momentele procesului sunt, pentru fiecare linie deosebită, altele. Deci, dacă momentele acestea ale adevărului fac parte din metafizică, ele nu fac parte din valorificarea religioasă. Adică, ni se va vorbi despre adevăr și într-un caz și în altul, dacă înțelegem prin adevăr altceva decât adevărul acesta gnoseologic; adică, dacă înțelegem, și într-un caz și în celălalt, starea de echilibru complet al individului în viața universului.\nDacă adevăr este pozițiunea în care spiritul și-a găsit centrul de gravitație în fața existenței, atunci fără îndoială este adevăr și în religie. Dar, cum de obicei adevăr înseamnă altceva, adevăr înseamnă propriu-zis corespondența realului cu idealul, pentru aceasta nu putem să spunem că criteriul fundamental pentru aprecierea valabilă sau nevalabilă a unui sistem religios sau a unei forme de viață religioasă ar fi adevărul.\nVom vedea în lecțiunea viitoare o altă încercare de clasificare a materialului religios și o să ne îndreptăm spre un punct de vedere pe care o să-l dezvoltăm mai detaliat.\n","date":"31-12-2009","img":"https://axaneamului.ro/posts/magazine/axa-ii/30/curs-de-filosofie-a-religiei/images/0.jpg","permalink":"https://axaneamului.ro/posts/magazine/axa-ii/30/curs-de-filosofie-a-religiei/","series":["AXA ANUL II"],"tags":["curs"],"title":"Curs de filosofie a religiei. 27 februarie 1925","youtube":""},{"author":"Florin Stuparu","categories":["Religie"],"content":"„SĂ PRĂZNUIM NAȘTEREA DOMNULUI NU CUM ESTE OBICEIUL ÎN ADUNĂRILE NORODULUI, CI PRECUM PLACE LUI DUMNEZEU! NU LUMEȘTE, PRECUM VREA STĂPÎNITORUL LUMII ACESTEIA, CI MAI PRESUS DE LUME, DUHOVNICEȘTE! NU CU CELE CE NE SÎNT PLĂCUTE NOUĂ, CI CU CELE CE SÎNT PLĂCUTE CELUI CE ESTE AL NOSTRU (ADICĂ DE UN NEAM CU NOI DUPĂ OMENIRE), IAR MAI VÎRTOS CU CELE CE SÎNT PLĂCUTE CELUI CE ESTE STĂPÎN AL NOSTRU (DUPĂ DUMNEZEIRE).”\nSFÎNTUL GRIGORIE TEOLOGUL Cine este Moș Crăciun? Cum-necum, am scăpat încă o dată de „magia sărbătorilor de iarnă” (precum atît de potrivit grăiesc reclamele publicitare), sărbători pe care eu le-aș numi „ale celor cinci moși” (mai mult sau mai puțin personificați în mintea noastră): Moș Niculae, Moș Ignat, Moș Ajun, Moș Crăciun și Moș Anul Vechi care se auto-clonează întru Anul Nou. Puțini se întreabă însă ce înseamnă cuvîntul acesta: „magie” și cine sînt „moșii” cu pricina. Păi, magia era ocupația și meșteșugul magilor (maghdim la Babilonieni), a preoților păgîni (vrăjitorilor) care săvîrșeau adică slujbele de cinstire a dumnezeului lor Satana și a duhurilor lui. Iar magii erau neapărat bătrîni și foarte bărboși (adică moși), acesta fiind semnul „sfințeniei” și „înțelepciunii” lor.\nCe vreau să spun e că, în răstimpul ziselor sărbători „de iarnă” (măcar că la antipozi ele sînt de vară), omenirea – fie ea păgînă, eretică sau drept-credincioasă - se află cu adevărat stăpînită de puterea magică a Satanei mai mult decît în restul anului. Căci eu aș zice că Moș Crăciun și ceilalți moși nu sînt nici măcar închipuiri ale unor oarecari magi (slugi diavolești), ci Satana însuși împreună cu alți voievozi ai cetelor drăcești. Zicînd aceasta, mă sprijin întîi de toate pe un vechi colind (neaoș românesc), în care „Bătrînul Crăciun” poartă o mantie „cu soarele pe piept, luna pe spate și luceferii pe umeri”. Cu alte cuvinte, „Crăciun” nu e altul decît „stăpînitorul lumii acesteia” căzute, făptura cea mai bătrînă, Lucifer cel întîi zidit. (De aceea și magicienii purtau un asemenea veșmînt cu însemnele astrale, întru cinstirea și pomenirea stăpînului lor.)\nLegat de aceasta, într-un manual de Religie pentru clasa a 4-a, am găsit o foarte hulitoare și tîmpită poezioară în care autorul (Goga Octavian) ne arată limpede că „Bătrînul Crăciun” nu e altul decît însuși Moș Satana, acela pe care maniheii l-au văzut în chipul „dumnezeului celui bun”. Să citim stihurile, împreună cu tîlcuirea mea:\n„Moș Crăciun, de Octavian Goga, Dragi copii din țara asta, vă mirați voi cum se poate Moș Crăciun, din cer, de-acolo să le știe toate, toate.” În ce ne privește, noi nu ne mirăm că „Moșul” le știe pe toate, dar luăm aminte că prin „cer” nu trebuie înțeles lăcașul lui Dumnezeu, ci văzduhul; în care, cu adevărat, stăpîne sînt duhurile răutății, păzind vămile către Cer și cerîndu-ne sufletul pentru a-l duce în adîncul iadului.\n„Uite cum (urmează poetul), vă spune badea: Iarna-n noapte pe zăpadă, el trimite cîte-un înger la fereastră, să vă vadă. Îngerii se uită-n casă, văd și spun, iar Moșul are colo-n cer, la el în tindă, pe genunchi, o carte mare. Cu condei de-argint el scrie ce copil și ce purtare.” Nimic mai limpede și mai adevărat: „Moșul” învechit în rele trimite fiecărui om cîte un înger căzut, care îl îndeamnă la rău și îi păzește păcatele, pe care Satana le însemnează în zapis, sau „carte”, pentru ca la judecată să vădească cum că acel suflet e al său. (Un asemenea „catastif” are și Sfîntul Înger păzitor, în care însemnează faptele bune ale muritorilor.) Și singura cale de a șterge zapisul căderilor noastre e numai pocăința și Sfintele Taine ale Bisericii, împreună cu rugăciunile Maicii Domnului, ale Sfinților și ale Sfinților Îngeri. Nerușinata poezioară se termină însă cu nădejdea pierzării noastre și a biruinței „Moșului”: „Și, de-acolo, știe Moșul, că-i șiret el, lucru mare!” Aferim! - e șiret ca o fiară, are în el toată viclenia, nu degeaba e numit „cel rău și viclean”.\nDar să ne întoarcem la înfățișarea „Moșului”, pe care tartorul cel mare și-a mai schimbat-o după vremi, oprindu-se la aceea a lui Santa-Claus, negustorul de Coca Cola Islandezo-American, ce-și trăiește acum biruința asupra întregii lumi (comuniștii l-au copiat sub numele de „Moș Gerilă”). Toți știm cum arată personajul: are barbă și plete nefiresc de albe, însemnînd că zisul „Crăciun” e într-adevăr un moș foarte bătrîn, că e întruchiparea vechimii înseși; pe de altă parte, pîntecele rotund, de-abia stăpînit de lățimea centurii, rotunjimea chipului, roșeala obrajilor și a nasului borcănat ne arată că nu e deloc ros de vîrstă, ci dimpotrivă, viguros și foarte trupesc. Apoi, „Moșul” e deosebit de vesel: rîde gros pe sub mustață și ne face cu ochiul. Avem așadar de-a face cu un moș prea-desfrînat, prea-învechit în rele. Dar însușirea de căpetenie a lui „Moș Crăciun” este mărimea de suflet, căci asta îi e meseria: să aducă tuturor daruri, pe care le poartă pe umăr într-un sac mare. Pe scurt, iată cea mai dezgustătoare închipuire a Ispititorului Satana, cel care dintru început Îl maimuțărește pe Dumnezeu Cel Vechi de Zile (adică veșnic), Făcătorul și Țiitorul a toate, Acela care ne dăruiește cele de nevoie. Iar cel rău ce ne dăruiește, de 7518 ani încoace? Libertatea trupească, împlinirea patimilor, închipuite prin dulciurile și jucăriile pe care le poartă în sacul cel umflat.\nIudeii cei vechi, Iudeii cei noi, întru aceeași necredință Așa stînd lucrurile, vedem bine că sărbătoarea lui „Crăciun” este o mare biruință a diavolului asupra Creștinilor și o neputincioasă izbîndire a lui împotriva întrupării Dumnezeu-Cuvîntului. Căci acesta a fost cel mai minunat lucru din toată istoria minunată a lumii și cea mai mare taină, precum zice apostolul: „Mare este taina bunei-credințe: Dumnezeu S-a arătat în trup!” (1 Timotei 3:16)” Astfel încît „Crăciunul” este și semnul deznădejdii Satanei; fiindcă, odată cu nașterea lui Dumnezeu în trup omenesc, el a și fost osîndit, chiar dacă împlinirea osîndei mai întîrzie o vreme. În noaptea cînd S-a născut Hristos-Dumnezeu, Satana a știut fără îndoială că vremea stăpînirii lui asupra firii omenești a și luat sfîrșit, și bucuria mîndriei i s-a întunecat. De aceea se și străduiește atît să hulească praznicul Nașterii Domnului (ca și pe acela al Învierii, firește, și pe toate celelalte). Nimic de mirare în asta, ba chiar de înțeles. Înfricoșător e cînd hula vine din Biserica lui Hristos, adică din adunarea credincioșilor lui Ortodocși, care sînt Creștini în dar (căci Sfîntul Botez este dar!), însă păgîni din voința lor înșile. Iar împotriva acestei voințe nu se poate face nimic. Cei botezați (care nu știu nici Crezul pe de rost, necum înțelesul lui!) au ales hotărît păgînismul cel vechi și l-au făcut dogmă între dogmele, adică între adevărurile dumnezeiești, ale dreptei-credințe. Precum zicea acum un veac și jumătate Sfințitul Ignatie Briancianinov, „lucrarea credinței pravoslavnice poate fi recunoscută ca apropiindu-se de sfîrșitul hotărîtor…”\nPăgînismul pătruns în inima Ortodoxiei este un semn vădit al apropiatului sfîrșit al acestei lumi și al celei de a doua veniri a Dumnezeu-Cuvîntului printre oameni. Așa a fost și la cea dintîi, adică la întruparea Lui: și atunci norodul ales al Iudeilor - împreună cu povățuitorii săi: arhiereii, bătrînii și cărturarii - trăia cu mintea în păgînătate, măcar că urma rînduielile Legii celei Vechi, dar fără să le înțeleagă. De aceea nici nu L-au primit pe Cel vestit de prooroci, ci chiar au vrut să-L ucidă de la început, iar apoi L-au gonit, și L-au osîndit în sinedriu și într-un sfîrșit L-au răstignit. Să ne gîndim cine le-a vestit nașterea adevăratului lor Împărat? Cei trei împărați-magi, care erau păgîni! Căci zice: „Iar dacă S-a născut Iisus în Vitleemul Iudeii, în zilele lui Irod împăratul, iată Magi de la Răsărit au venit în Ierusalim, zicînd: Unde este Împăratul Iudeilor care S-a născut? Căci am văzut steaua Lui în Răsărit și am venit să ne închinăm Lui” (Matei 2:1, 2). Oare nu s-ar fi cuvenit ca steaua (care a fost de fapt Sfîntul Arhanghel Gavriil) să se arate învățătorilor de Lege, preoților și arhiereilor, adică acelora care știau proorociile, și ei să vestească poporului nașterea Pruncului? Ba așa s-ar fi cuvenit, doar că ei judecau cu totul trupește: își doreau întreaga putere în cetate, rîvneau cinstirile oamenilor și cărnurile jertfelor, ca niște zei. Ce le trebuia lor era un împărat pămîntesc, un alt Irod mai „global”, împreună cu care să lărgească stăpînirea pămîntească a lui Israil pînă la marginile lumii. Dar, pentru aceasta, mai bine să-l ascultăm pe Sfîntul Ioan cel cu gura de aur:\n„Aș putea fi întrebat: Dar pentru care pricină steaua s-a arătat Magilor? Ca să mustre nesimțirea Iudeilor și să le ia orice cuvînt de apărare pentru nerecunoștința lor. Pentru că Cel născut avea să pună capăt vechii viețuiri, chemînd întreaga lume la închinarea Lui, fiindcă avea să fie închinat și pe apă și pe uscat. De aceea, El deschide «neamurilor» [păgînilor] ușa chiar de la început, voind să-i învețe pe ai Săi prin cei străini. Căci – de vreme ce Iudeii n-au ținut seama de proorocii lor, care le vorbeau necontenit de venirea Lui – Dumnezeu a făcut să vină niște păgîni dintr-un pămînt îndepărtat pentru a-L căuta pe Împăratul născut printre ei, și astfel să afle Iudeii din gura Perșilor ceea ce nu voiseră să afle de la prooroci; și astfel să se încredințeze de nașterea lui Hristos, de vor fi oameni cu judecată; iar de se vor împotrivi, să fie lipsiți de orice apărare. Ce cuvînt de dezvinovățire ar mai putea găsi Iudeii pentru că nu L-au primit pe Hristos după ce au avut mărturiile atîtor prooroci, după ce au văzut că Magii L-au primit numai prin arătarea unei stele [precum credeau ei] și că s-au închinat Celui născut?”\nIudeii n-au crezut nașterea lui Hristos pentru că nu au vrut să o creadă! Căci învățătorii de Lege chiar i-au spus lui Irod și Magilor unde avea să se nască Pruncul, precum citim: „Și, adunîndu-i [Irod] pe toți arhiereii și cărturarii norodului, i-a întrebat: Unde este să Se nască Hristos? Iar ei i-au răspuns: În Vitleemul Iudeii“ (Matei 2: 4). „Ai văzut (zice același Ioan Gură de Aur) că toate s-au făcut spre mustrarea Iudeilor? Atîta vreme cît Iudeii nu-L vedeau pe Hristos, nu erau stăpîniți de invidie și dădeau mărturie despre adevăr; dar – cînd I-au văzut slava adusă de minuni, stăpîniți de invidie – n-au mai spus adevărul. Adevărul însă ieșea la lumină și tocmai vrăjmașii [arhiereii și cărturarii] îl întăreau mai mult.” Iudeii nu au vrut să creadă nașterea Mîntuitorului (vestit lor - și doar lor! - prin prooroci) încă și dintr-o altă pricină: anume că, prin nașterea Sa, Acesta avea să-i judece pentru răutățile lor și întîi de toate pentru că, în loc să lumineze neamurile păgîne prin propovăduirea Legii Sale, ei făcuseră dimpotrivă, adică urmînd ei înșiși obiceiurile păgînești (încă de la ieșirea din Egipt și apoi în toată istoria care a urmat, precum citim în cărțile Cronicilor și în cele ale Împăraților). Din aceeași pricină, nici noul neam ales al lui Dumnezeu (adică noi, Creștinii) nu vrea să creadă nici în Naștere, nici în Înviere, nici în Înălțare. Fiindcă știm (prin darul Sfîntului Botez) că, după acestea, Mîntuitorul Se va pogorî încă o dată ca Judecător al viilor și al morților, și ne va judeca pe toți încă și pentru cele mai mici fapte, și vorbe și gînduri ale noastre. Și cui îi place aceasta?! Încît e mult mai odihnitor să ne lăsăm pătrunși de magia păgînismului, să ne mulțumim cu bunăstarea rituală a pîntecelui, precum păgînii cei lipsiți de nădejdea vieții celei de veci. Care, în deznădejdea pierzării lor, se mîngîiau cu nebuneasca filosofie a trăirii clipei și ziceau cu eroică tînguire: „Mîncați, beți și vă veseliți, căci mîine vom muri!”\nPorcul faraonic și bradul cosmic Așa ne lămurim de ce Moș Crăciun L-a biruit în inimile noastre pe Dumnezeu cel făcut om pentru noi, astfel încît uităm buna Lui vestire și Îi sărbătorim nașterea printr-un șir de petreceri neînchipuit de hulitoare, la care unii dintre păgîni nici nu îndrăznesc să viseze. Și ne pornim de la praznicul Sfîntului Ierarh Nicolae - apărătorul dreptei-credințe, pălmuitorul blestematului Arie - și facem din ziua cinstirii lui zi de prostire a copiilor noștri botezați și de îmbătare și desfrînare a noastră. Să nu uităm că sîntem în vremea Postului Nașterii Mîntuitorului, pe care mulți dintre noi îl ținem de bine-de rău (și asta tot din superstiție, din „obicei”, fără să știm de ce!). Iar apoi, chiar la sfîrșitul postului ce facem? Spurcăm totul în chip desăvîrșit, prăznuind sărbătoarea sîngeroasă (și cît de sîngeroasă!) a cărnii și sîngelui porcului nostru cel de toate zilele. Cum se numește și al cui obicei este acesta, ca toți Creștinii să-și ucidă porcul de-odată și să-i mănînce urechea crudă și rărunchii abia pîrliți? Nu este oare acesta un obicei al păgînilor celor mai sălbatici și întunecați la minte? Și în ce zi, mai ales? De ziua Marelui Ierarh și Mucenic Purtător de Dumnezeu Ignatie (anul acesta s-a întîmplat chiar într-o Duminică!), cel care și-a dat (din voia sa!) carnea și sîngele mîncare leilor! Carne din care nu a rămas decît inima. Și de ce aceasta? Pentru ca păgînii ce l-au ucis să vadă cu ochii lor că Dumnezeul lui Ignatie într-adevăr locuiește în inima lui, așa cum el însuși le spusese. Căci, tăindu-i sfînta sa inimă în două, călăii lui au văzut scris pe cele două jumătăți, cu litere de aur: „Iisus” și „Hristos”.\nDesfrînarea ortodoxă urmează apoi cu praznicul din ultima zi de post, în care îl cinstim nesmintit pe un „Moș” numit „Ajun”. Acum, i se aduc porcului ultimele cinstiri faraonice: e tăiat cu grijă, tocat, îmbălsămat cu ierburi aromatice și apoi dat la rece (și gustat, stropit cu rachiuri și vinuri; așa, de probă). Tot acum se dă cinstire, în locul Ziditorului, întregii zidiri, închipuită prin bietul brăduț verde tăiat din pădure, adus în casă și batjocorit cu felurite podoabe. Acest pom - în formă de piramidă, cu frunzișul în trepte - e „arborele cosmic” (cum zicea maestrul Mircea Eliade), închipuire a universului cu lumile sale, de la sub-pămînt și pămînt, pînă la cele din al nu știu cîtelea cer platonician. Așa și e împodobit: cu animăluțe, omuleți, coșari-drăcușori, globulețe (adică aștri și planete), cu tot felul de „spirite” și „entități”; pînă în vîrf, unde e „steaua învăpăiată”, Luceafărul-Lucifer, întîia făptură zidită (precum am amintit și mai sus).\nApoi, ce se întîmplă în ziua Nașterii Domnului, am zis: Moș Crăciun se pogoară din cer în toate casele (pe coș, pe unde poate și el) și toată lumea se pune pe mîncare și pe băutură pînă la borîre (și pe altele, de care e și rușine a pomeni).\nDar, din nebunia deznădăjduită a petrecerii (adică din magie), nu ne oprim aici: urmează a doua zi „de Crăciun”, și a treia, și a patra, și a cincea și a șasea. După care, putem petrece necreștinește în chip liber, adică cu voie de la Biserică, în noaptea Anului Nou. La prima vedere, această sărbătoare nu se întemeiază pe nimic, calendarul nostru civil nefiind nici solar, nici lunar, ci unul convențional, abstract-practic (?!). Și totuși, „Anul Nou” e urmarea vechii sărbători romane a Saturnaliilor, legată de solstițiul de iarnă. Atunci, cu voie de la stăpînire, se întîmplau cele mai mari fărădelegi, cetățenii nebunindu-se în iureșul unui carnaval care le amesteca și le răsturna pe toate: plebeii se făceau boieri, iar patricienii se făceau robi; bărbații se făceau muieri, iar ele se făceau bărbați; oamenii se amestecau cu satirii și cu nimfele, zeii se pogorau din Olimp și se împerecheau cu muritoarele. Pe scurt, se săvîrșea o veselă slujbă de îndrăcire a tuturor. Așa e și acum la noi: la oraș se fac „revelioane”, iar la țară înfricoșate carnavaluri populare „tradițional românești”. Căci, fiind un praznic al libertății, egalității și fraternității, nu e de mirare că sărbătoarea „Anului Nou” a fost și este apărată cu atîta înverșunare atît de cei nebotezați, cît și de Creștinii drept-credincioși. Doar că aceștia din urmă o fac spre mai greaua lor osîndă și spre mai marea bucurie a Satanei și a dracilor săi, deși „noaptea sfîntă dintre ani” (așa zice un cîntec) ar trebui să fie pentru duhurile cele necurate prilej de frică și de cutremur, auzindu-se ei blestemați de Dumnezeu prin gura Sfîntului Vasilie cel Mare, ale cărui molitfe înfricoșate se citesc în toate bisericile lui Hristos.\nSă prăznuim nașterea Domnului precum Îi place lui Dumnezeu! Aici, s-ar cuveni să ne oprim, căci zadarnică e răzvrătirea noastră împotriva lui „Moș Crăciun” și a cetei sale. Căci - dacă nici papa (atot-puternicul zeu de la Roma, înainte-mergătorul Ahtihristului celui mare și împărat al împăraților pămîntești, căruia chiar și președintele Americii, celălalt atot-puternic al lumii, îi sărută în genunchi inelul), așadar dacă nici papa nu l-a putut birui pe zisul „Moș Crăciun” – noi oare cine credem că sîntem?! Căci am auzit că „Sanctitatea Sa” (adică „Sfințenia Sa”, amîndouă cu „s” mare) l-a vorbit de rău pe „Moș” acum vreo cîteva săptămîni, cerîndu-le enoriașilor săi (sînt vreo două miliarde, unul mai păgîn decît altul) să nu-l mai cinstească (adică pe „Moș”), fiindcă nu ar fi Christian (adică el, „Moșul”). Și ce credeți? Cică pentru o dată, supușii Faraonului de la Vatican nu s-au supus, măcar că de obicei se tăvălesc în țărînă, din prea-multă evlavie, cînd acesta le grăiește (gîngăvit) ceva, orice. Și asta în ciuda faptului că papa însuși e vechi de zile și de răutăți și că poartă tichie roșie cu margine de hermină albă (el zice că și asta e din vechime la papi) și pantofi roșii de la Prada! Pentru ascultare, zișii credincioși nu ar fi avut decît să-l bărbierească pe Santa-Claus de barba lui din vată pusă pe elastic și să-l boteze „Moș Papa”, și toată lumea ar fi fost mulțumită!\n*\nȘi totuși nu vom sfîrși fără un scurt cuvînt cu putere multă de la Sfinții Părinți cei insuflați de Dumnezeu-Duhul. Căci, în ciuda stării jalnice a Bisericii Sale, avem totuși îndreptățire să ne bucurăm desăvîrșit, fiindcă Hristos-Dumnezeu S-a născut într-adevăr și l-a biruit pentru noi pe vrăjmașul diavol. Și iată ce avem de făcut:\n„Să prăznuim nașterea Domnului nu cum este obiceiul în adunările norodului, ci precum place lui Dumnezeu! Nu lumește, precum vrea stăpînitorul lumii acesteia, ci mai presus de lume, duhovnicește! Nu cu cele ce ne sînt plăcute nouă, ci cu cele ce sînt plăcute Celui ce este al nostru (adică de un neam cu noi după omenire), iar mai vîrtos cu cele ce sînt plăcute Celui ce este Stăpîn al nostru (după dumnezeire). Nu cu cele ale neputinței și neascultării, ci cu cele ale vindecării și mîntuirii. Nu cu cele ale zămislirii și nașterii celei trupești, ci cu cele ale înnoirii și nașterii celei duhovnicești. Și cum va fi aceasta? Să nu punem cununi de flori și verdeață la pragurile ușilor, să nu facem jocuri, să nu împodobim ulițele, să nu ospătăm ochiul, să nu îndulcim cu sunet de fluier și zicături auzul, să nu muierim mirosul cu parfumuri, să nu curvim gustul, să nu facem hatîr pipăirii. Căci acestea – zic adică simțurile, neînfrînîndu-se – sînt căi lesnicioase spre răutate și intrări ale păcatului. Să nu ne subțiem și să ne moleșim cu îmbrăcăminte moale alunecoasă împrejurul trupului și a cărei bunătate este a se păstra netrebnică. Nu cu raze de pietre, nu cu străluciri de aur, nu cu meșteșuguri de vopsele, care mint frumusețea cea firească și s-au născocit împotriva chipului celui făcut de Dumnezeu. Nu cu ospețe, cu cîntece și cu beții, cu care știu înjugate paturile și curviile. [...] Să nu facem mese înalte cu grămezi de cărnuri și de bucate, gătind și pricinuind desfătări pîntecelui. Să nu alegem vinurile cele tămîioase și mirositoare, dresurile și îndulcirile bucătarilor, mirurile cele de mult preț. [...] Ci acestea să le lăsăm Elinilor [păgînilor], și trufiilor și praznicelor lor, acelora care numesc «dumnezei» pînă și pe cei ce se bucură de mirosul jertfelor de dobitoace și care așadar îl slujesc și-l cinstesc pe dumnezeul lor cu pîntecele, răi cu adevărat, fiind scornitori, propovăduitori și ucenici ai răilor draci. Iar nouă, care Îl închinăm pe Cuvîntul cel ipostatic al Tatălui, ne trebuie ceva ca să ne desfătăm? Să ne desfătăm în cuvîntul cel despre Dumnezeu și despre cele dumnezeiești, și în legea cea dumnezeiască și în povestirea atît despre altele, cît și despre acelea ale praznicului de acum. Ca astfel desfătarea să fie potrivită și nu departe de Cel ce ne-a chemat” (Sfîntul Grigorie Teologul).\n","date":"31-12-2009","img":"https://axaneamului.ro/posts/magazine/axa-ii/30/ortodoxia-noastra-cea-pagana-despre-mos-craciun-porcul-faraonic-si-bradul-cosmic/images/0.jpg","permalink":"https://axaneamului.ro/posts/magazine/axa-ii/30/ortodoxia-noastra-cea-pagana-despre-mos-craciun-porcul-faraonic-si-bradul-cosmic/","series":["AXA ANUL II"],"tags":null,"title":"Ortodoxia noastră cea păgână. Despre Moș Crăciun, porcul faraonic și bradul cosmic","youtube":""},{"author":"Monahul Vichentie Malau","categories":["Religie"],"content":"Dintre marile peninsule mediteraneene Grecia este cea mai săracă. Solul ei sterp, capriciile climei sunt neprielnice pentru agricultură, baza însăși a existenței umane. Dar în chiar acest aspect neprielnic vieții, acest popor curajos a găsit o salutară salvare în această nenorocire funciară care nu-i îngăduie să somnoleze într-o viață plină de înlesniri. Fixat pe un sol ingrat muncește din greu pentru a pune în valoare fiecare palmă de pământ fertil defrișând pădurea, acoperind cu terase coastele dealurilor și cele stâncoase ale munților. Aceasta este caracteristica fundamentală și a viețuitorilor din mănăstirile atonite.\nTrăsătura caracteristică a acestei extreme înaintări a Balcanilor în Marea Egee și în Mediterana este predominanța munților ce acoperă 85% din suprafața solului. Marea este prezentă pretutindeni pătrunzând adânc în uscat, care se termină cel mai adesea prin faleze ce adăpostesc nenumărate porturi. Marea constituie adevărata cale de comunicație, deoarece compartimentarea solului face ca legăturile terestre să fie anevoioase. Ispita e cu atât mai mare datorită faptului că întreaga Eladă e înconjurată de insule ale căror creste sunt veritabile repere pentru navigație, iar micile porturi adăpostesc pitorești locuri ospitaliere pentru navigatori. Marea, căreia grecii i-au dat denumirea indo-europeană a podului (Pontos) este plină de primejdii, brăzdată de valuri năprasnice în anotimpurile reci, măturată de vânturi de la miazănoapte în timpul verii descumpănind mereu corăbierii prin subitele ei accese de mânie.\nClima mediteraneană, în general, în unele regiuni este temperat continentală datorită osaturii muntoase a solului. Iernile sunt aspre și verile deosebit de călduroase. Astfel, dacă la Atena temperatura variază în medie între 19 grade și 38 de grade, în Athos putem întâlni temperaturi între -2 și +42 de grade dar căldura este mai suportabilă din pricina vânturilor eleosiene și prezenței mării cu briza ei binefăcătoare. Versantul ionian al Greciei continentale este acoperit de întinse păduri de stejar până la 1200 m altitudine iar mai sus, de păduri de pini, de brazi și de fagi. Pe înălțimile Peloponesului occidental cad ploi abundente de unde și bogăția cursurilor de apă. La est de Pind numai munții cei înalți se bucură de precipitații în mai, bogate de altfel, iar Olimpul este acoperit de brazi și de castani în timp ce coamele Parnasului sunt înzăpezite până-n iunie ca și cele ale Atonului Regiunile cele mai joase cunosc o lungă și neîndurătoare epocă de sete ca și cea mai mare parte a peninsulei Athos. Practic în aceasta perioadă nu plouă niciodată.\nVânturile contribuie și ele la asprimea climei. Vara presiunea scăzută a Mediteranei aspiră aerul peninsulei Balcanice dând naștere vânturilor de nord care devastează zonele de câmpie și mătură Marea Egee alternând adesea cu răbufnirile arzătoare ale vânturilor sirocco de proveniență africană. Iarna rafalele violente de vânt răcesc brusc atmosfera. Câmpiile înguste și caracterul excesiv al climei sunt prea puțin prielnice agriculturii. Cel puțin în peninsula Athos această îndeletnicire este practicată extrem de puțin din cauza solurilor pietroase așa că se găsesc doar culturi de viță de vie și măslini dispuse pe terase și îngrădite de puținătatea locurilor mai drepte. De aceea s-a procedat de-a lungul sutelor de ani la terasarea muntelui pe acele puține porțiuni sau pe locurile mai așezate din zona litorală.\nSfântul Munte al Athonului este o peninsulă legată de acest pământ al Greciei în partea dinspre miazăzi având celelalte două părți legate de Marea Egee. Lungimea Sfântului Munte este de aproximativ 60 de km în timp ce lățimea variază între 12 și 18 km. Altitudinea vârfului Athonului este de 2040 m. Suprafața peninsulei este de circa 365 km pătrați, cam câte zile are un an. Athosul se identifică cu toți „munții Lui Dumnezeu” în care Cel Preaînalt s-a descoperit oamenilor: Muntele Sion, Muntele Sinai, Carmelul, Muntele Măslinilor și Golgota. Athosul este asemenea tuturor acestor munți, unde Domnul s-a odihnit întru Sfinții Lui (Psalmul 150, 1) în „adunare de dumnezei” (Psalmul XI I). „Să nu mor până ce nu văd Athosul”, își doresc monahii ortodocși. Inspirat este cuvântul unui monah aghiorit că „Muntele Athos este locul unde mulți oameni se pocăiesc și prin aceasta ei fac mereu bucurii în cer după cuvântul Scripturii” (Luca 15, 7). Rând pe rând, pe lângă apelativul „Sfântul Munte” acest munte se mai numește și Muntele Pocăinței. Uitându-se la Athon care se înalță falnic spre cer, lucrătorii pocăinței sunt îndemnați în chip firesc să se străduiască a se ridica tot mai sus pe calea desăvârșirii, adică să atingă idealul pocăinței depline. Athosul este însă și Muntele Schimbării La Față, sărbătoarea cea mai caracteristică a acestuia la care vor să participe toți monahii.\nIncursiune în istorie După relatările lui Tucidide, Plutarh, Homer, Apolloniu și ale altor autori antici, din timpurile precreștine și până la începutul secolului al III-lea î.Hr., au existat la Athos diferite orășele precum Sani, Thysson, Kleinai, Dion ș.a. Apoi, treptat, aceste așezări dispar, fără să putem cunoaște ce s-a întâmplat cu ele.\nDupă spusele lui Plutarh, arhitectul Stasikrate și după Strabon, Deinokrate i-a propus lui Alexandru cel Mare (336-332 î. Hr.), care avea de gând să construiască un oraș în care să-și imortalizeze faima, să transforme Athosul în monumentul lui Alexandru spre slava măreției macedonene, ținând în mâna stângă un oraș: mulțimi de oameni, iar în cea dreapta un râu o duce la mare. Dar Alexandru cel Mare n-a acceptat planul, spunând lui Deinokrate: „Lasă Muntele cum este. E de ajuns că împăratul și-a eternizat semeția săpând canal printr-însul”, referindu-se la canalul pe care 1-a făcut Xerxes la 481 Hr., prin mijlocirea inginerului său Vouvari, în expediția pe care a pornit-o împotriva Eladei cu 1200 de corăbii mari.\nNu se știe sigur când au venit primii monahi în Sfântul Munte Athos, dar se crede că ar fi venit odată cu Sfântul Apostol Ioan (101 d. Hr.), care o însoțise pe Maica Domnului în călătoria sa spre Athos. Această versiune vrea să spună că încă de la începuturile erei creștine, au debarcat aici sihaștrii din Asia Mica, poate și din Efes unde propovăduia Sfântul Apostol loan, și unde viața monahală, contemplativă, începuse să se manifeste de timpuriu.\nN-am putea preciza când apar primele urme de viață monahală în Sfântul Munte, dar se pare că ea a apărut încă din timpul împăratului Constantin cel Mare (306-337 d. Hr.) și al împăratului Teodosie cel Mic (408-450 d. Hr). Sigur, chiar cu toată sihăstria lui, Athosul nu putea să rămână neinfluențat de puterea cuceritoare a creștinismului. De aceea, imaginea simbolică a povestirii Sfântului Grigorie Palama, că la sosirea la Athos a Maicii Domnului toți idolii s-au prăbușit cu putere în valurile mării, este semnificativă. Cu toată apropierea lui de vechile centre creștine cu origine apostolică, cum sunt: Filippi, Tesalonic, Bereea, Troia etc, Athosul nu ne-a păstrat până la sfârșitul secolului al VII-lea s-au începutul secolului al IX-lea urme de monahism. Acest fapt se datorează și multelor invazii barbare prin aceste ținuturi. Slavi, avari, bulgari, arabi, ca să nu mai pomenim de pirați care, începând din secolul al Vl-lea și până în secolul al XlV-lea, roiau în jurul Athosului.\nArhimandritul Porfirie Uspenski, care a scris o monumentală istorie a Sfântului Munte, crede că în urma invaziei arabe asupra Macedoniei dintre anii 670-676, împăratul bizantin Constantin Pogonatul ar fi dat Athosul în seama unor călugări. Aceasta ar fi prima dată certă când apar călugări în Athos.\nPe vremea împăratului Teodosie (395 d. Hr.) și a soției sale Pulheria, existau câteva mănăstiri care însă au fost pustiite de barbari. Mai pe urmă, s-au construit multe mănăstiri, schituri, chilii și colibe. Începând cu primele decenii ale secolului al IX-lea monahismul aghiorit intră într-o nouă fază. Ahtosul își dobândește caracterul său de ținut exclusiv monahal, cu granițe bine determinate, cu organizarea administrativă proprie și cu capitală la Kareias.\nPrimul călugăr vestit care a atras în jurul său mulți admiratori în Athos a fost Sfântul Petru Atonitul, despre care unii cred că ar fi trăit la finele secolului al VII-lea (681-734), iar alții cred că a trăit în secolul al IX-lea.\nMai sigură e ultima variantă, căci se pare că el a fost generalul bizantin de sub împăratul Teofil (827-842 care părăsește lumea și, după ce scapă din închisoarea Samara, unde-l aruncase ultimul împărat iconoclast, se retrage în Athos, într-o peșteră de lângă mănăstirea Ivirilor de azi, unde trăiește 53 de ani în viață aspră pustnicească și bogată în minuni. Un vânător, rătăcindu-se, îl află și îi pune moaștele în mănăstirea Sfântului Climent de Ivir, întemeiată de el. Faptul pozitiv este așadar că pe la jumătatea secolului al IX-lea existau călugări în Athos. Scriitorul bizantin Genezios (secolul X), iar după el și anonimul Teofan Continuatus, care scria din porunca lui Constantin Porfirogenetul, povestesc că la restabilirea cultului icoanelor, în 842, erau în Constantinopol o mulțime de călugări, purtând în procesiune pe străzi icoanele sfinte, înclinăm a crede că unul dintre conducătorii călugărilor în procesiunea din Bizanț a fost Sfântul Petru Atonitul.\nPe la anul 869, cuviosul Eftimie din Tesalonic vine la Athos și întâlnește în jurul istmului acantic și în Megali Vigla pe alți doi monahi Petru Atonitul și loan Colovul (ciuntul), stabilit în Athos în anul 867, fiind vestit pentru sfințenia vieții sale. Pilda lui a fost urmată și de alți pustnici astfel că în scurt timp toate înălțimile munților au fost populate cu sihaștrii și monahi, râvnitori de viață îngerească prin post, priveghere și rugăciune în liniștea profundă a Sfântului Munte, în viața Sfântului Eftimie scrisă de ucenicul său Vasile, se spune că la venirea sfântului în Athos, a întâlnit destui călugări pe la istmul acantic. Unii scriitori îl și socotesc pe cuviosul Eftimie al II-lea întemeietor al monahismului athonit, după Sfântul Petru Athonitul.\nÎn anul 885 împăratul Vasile Macedoneanul dă un hrisov prin care loan Colovu și ucenicii lui sunt opriți de a-și trece vitele în sud de Ierissos, Athosul rămânând ca locuință a călugărilor. Hărțuielile dintre coloviți și athoniți au continuat în întreg secolul al X-lea.\nPentru a se curma aceste certuri și pentru a se unifica într-o instituție puternică monahală, a trebuit să vină o persoană importantă ca Sfântul Atanasie, adevăratul întemeietor al monahismului athonit.\nSfântul Atanasie, după numele său de copilărie Avram, s-a născut la începutul secolului al X-lea în Trebizonda. Rămas orfan de mic, a fost crescut de o rudă a sa, un ofițer. În Constantinopol a cunoscut pe vestitul călugăr Mihail Maleinos, și pe nepoții lui: Generalul Nichifor Foca, mai pe urmă împărat (963-969), și Leon, mare demnitar imperial, care mai târziu îl vor ajuta în refacerea monahismului athnoit. Atras de viața cuvioasă pe care o ducea Mihail, Atanasie vine și rămâne în Muntele Chimina lângă părintele său duhovnicesc, unde se împrietenește de-a binelea cu credinciosul general Nichifor Foca, al cărui duhovnic devine în curând. Inițiindu-se îndeajuns în viața monahală, pe care-o lățise în jurul Constantinopolului, marele iconodul Teodor Studitul, Atanasie, care va fi auzit sigur că în Athos mai sunt monahi, a plecat cu un culion (scufie călugărească) a lui Mihail ca talisman și cu două manuscrise (Atanasie era și un caligraf distins). El se așează în chilia pe care i-o rânduise, la cererea lui Foca, Ștefan protosul de atunci al Sfântului Munte, cum zice Atanasie însuși în tipicon.\nAtanasie din Trapezunt s-a stabilit la Athos în anul 963, înconjurat de coprovinciali apoi și de alți reprezentanți ai evlaviei particulare asiatice.\nGeneralul Nichifor Foca, trimis în expediție contra arabilor în Creta (960-961), îl roagă printr-o scrisoare pe Sfântul Atanasie să-i vină în ajutor prin rugăciune, promițându-i ajutoare pentru a clădi o mănăstire, ca unul ce vrea și el viața monahală, scârbit fiind de lume. Chiliile mănăstirii sunt gata până la 1 mai 963, când trimisul lui Foca îi aduce Sfântului Atanasie ajutoare bogate, precum și vestea că Generalul Nichifor a ajuns împărat și s-a căsătorit, urmând ca pe 16 august să fie întronat. Atunci Atanasie pleacă supărat la Constantinopol și-1 mustră că nu și-a ținut cuvântul de a deveni monah. Cu ajutoare și mai mari de la Nichifor și de la fratele lui Leon, Atanasie clădi Katholiconul (biserica principală), apoi celelalte dependințe. El mai primește și o cutie cu moaște sfinte și o bucată din Lemnul Sfânt.\nNumărul monahilor atrași de personalitatea puternică a Sfântului Atanasie era la început de 80. Sfântul e pârât la împărat de către o delegație a celorlalți monahi pe care-i găsise el în Athos și care duceau o viață de aspră schimnicie, că le strică orânduielile și schimbă duhul călugăresc. Atanasie primește și de la urmașul lui Foca, Ion Tzimiskes daruri în moșii, bani, sfinte moaște, iar numărul monahilor crescu la 120. Respectul pentru Sfântul Atanasie a crescut și prin faptul că a fost învrednicit să săvârșească minuni, cum a fost aceea a găsirii apei din locul numit azi „Agheasmă”, precum și multe altele.\nAtrași de faima lui Atanasie, vin în Athos o mulțime de monahi. Între ei se distinge boierul georgian Ioane de la curtea regelui David, împreună cu fiul său Eftimie. Mai târziu vine aici și un văr de-al lui Ioane, Ion Tornikios, un mare general.\nPentru că nu mai încăpeau în Lavra, Ion Eftimie și Ion Tornikios se retrag la o milă depărtare spre nord de Marea Lavră. Ca intim urmaș al Sfântului Atanasie, era desemnat Ioane, ivirul. Între cele dintâi mănăstiri care se adaugă Lavrei, se înscrie cea a Ivirilor, care pomenește ca întemeietor și pe Ioan Tornikios, Ivir și el, și pe Barasbatze, al cărui nume îi arata obârșia.\nDespre Sfântul Atanasie mai pomenește doar o întâmplare în legătură cu moartea sa (între 997 și 1011). La această dată e pomenit urmașul său Eustrație. Sfântul Atanasie voia să ridice la cupolă o piatră de încheiere a zidurilor, când deodată se prăbuși cu alți 6 meșteri, sub dărâmături, în secolul al XVIII-lea el este pus în rândurile sfinților, iar Marea Lavră adoptă ca hram ziua de 5 iulie, când se prăznuiește pomenirea sfântului.\nCum am văzut, mai înainte de a veni Atanasie existase în Athos o viață călugărească cu un pronunțat caracter anahoret. Dar în zidurile groase ale mănăstirii, în daniile crescânde ale împăraților și în numărul așa de covârșitor al monahilor nu puteau vedea acești anarhoreți decât un semn de burghezie și de călcare a predaniilor. Biograful lui Eftimie Ivirul spunea despre Atanasie că „zidește case luxoase, strică vechile tradiții de înfrânare și parcă schimbă Athosul într-un ținut lumesc, încât a izbucnit o mare ceartă între monahi”. Se cerea intervenția împăratului. Astfel, Ion Tzimiskes trimite în Athos pe călugărul studit Eftimie care formulează normele după care se va conduce de acum comunitatea călugărilor. Hotărârile acestea însemnează consacrarea oficială și extinderea peste întreg Athosul a concepției lui Atanasie. Ele s-au scris, în anul 970, pe piele de țap și se păstrează în arhiva Sfântului Munte din Karies. Ele formează primul tipicon al Athosului.\nCălugării sunt, după acest tipicon, de două feluri: cu viață de obște și pustnici.\nEpoca de aur a monahismului athonit s-a desfășurat între anii 963 și 1453, când a fost sub directa supraveghere și întreținere a împăraților bizantini. Am văzut cum mai mulți boieri georgieni au întemeiat încă pe vremea Lavrei, strălucitoarea „mănăstire a Ivirilor” în anul 972. Ca a treia în ordine cronologică apare, înainte de anul 1000, mănăstirea Vatoped, întemeiată cu permisiunea Sfântului Atanasie de către trei frați din Adrianopol. Tot din acea vreme se cunoaște mănăstirea Filoteu, cum pomenește în anul 992 un document al Lavrei.\nDe la începutul secolului al XI-lea datează mănăstirea de lângă istmul Akantic, Esfigmen. Contemporane mai sunt și mănăstirile: Dohiar, Xenofon și Xiropotam. Ceva mai târziu apar (înainte de 1100) mănăstirile Caracalu și Constamonitu. Pentru a întări autoritatea protosului în Sfântul Munte, împăratul Constantin Monomahul a dat în 1046 un al II -lea tipicon.\nÎn secolul al XII-ea s-au mai înființat o serie de mănăstiri, de această dată slave: Zograful (1100), Kusiconul sau Sfântul Pantelimon (1143) și Hilandarul (1197).\nÎn urma cuceririi Bizanțului de către latini (1204), aceștia se așează în Constantinopol, dar peninsula Chalcidică nu depindea de acum înainte de noul împărat, ci de regele italian din Salonic, care a îngăduit baronilor și episcopilor săi a-și clădi castelul în fața zidurilor mănăstirilor de-o intransigentă ortodoxie, care trebuiau să plătească dajdii neobișnuite până atunci. Pe când episcopul catolic de Samaria (Sebastia) exercita drepturi episcopale la Athos, călugării intransigenți aveau să sufere prigoniri și închisori de la comandantul garnizoanei france, ca acel Macarie din „Muntele cel Bun” în (Kalorites). În sfârșit, la 1210, după o nouă hotărâre pontificală, o garnizoană latină fu așezată în castel de împăratul Henric, sub un șef feudal care depindea de Salonic. La urmă, Athosul pare să fi scăpat însă și de acesta, cum scăpă de tizurpația catalanului Berenguer d’Entenca. Apoi, după ce, în aceste regiuni, fiind înfrânți „imperialii” greci din Epir, puterea trecu asupra țarului din Târnovo, Ioan Asan. El încercă să impună supremația mitropolitului bulgar din Salonic, dar se izbi de opoziția călugărilor athoniți.\nSe păstrează în arhivele Sfântului Munte o serie de rapoarte în care monahii aghioriți arată cum au fost supuși la chinuri și silnicii din partea împăratului Mihail al VIII-lea Paleologul și a partidei unioniste în frunte cu patriarhul Ion Beccos. Călugării din Sfântul Munte n-au vrut să primească unirea cu Biserica romano-catolică pe care partida unionistă o săvârșise în 1274 la Lyon. Drept pedeapsă, armata, condusă de împărat și împreună cu patriarhul au debarcat în Athos și, afară de mănăstirile Lavra și Xiropotam, care îi primiră cu fast deosebit și cu celebrarea Liturghiei cu azimă, celelalte mănăstiri au fost pustiite, iar călugării au fost martirizați. Aceste fapte grave, pe care le recunosc chiar publicațiile oficiale romano-catolice, ridicară un val de indignare în întreaga peninsulă a Sfântului Munte Athos. Toate revocările papale nu mai ajută la nimic și încercările de unire și de supremație ale Vaticanului eșuează. Unirea devine, astfel, atât de odioasă, iar Vaticanul și emisarii săi dovedesc a fi atât de mari dușmani ai călugărilor athoniți, încât papa Honorius al III-lea califică, în 1223, pe acești călugări ca „neascultători scaunului Apostolic și rebeli”. Totuși Papa va încerca mereu să pună stăpânire pe Sfântul Munte, știind că prin el pune mâna pe una din redutele tari ale Ortodoxiei. Istoricii catolici neagă veridicitatea acestor fapte, încercând să sugereze că rapoartele din Sfântul Munte confundă faptele întâmplate cu invazia celor 6000 de catalani catolici care la fel au prădat Athosul între anii 1307-1309.\nPaleologii aduseseră cu ei nu numai trecătoare încercări de unire cu Roma ci și legătura cea mai strânsă cu Patriarhia Ecumenică, care, într-adevăr, timp de aproape 200 de ani, supusese Athosul necontenit pentru folosul și prestigiul imperiului. De la început, după prada aventurierilor catalani, Athosul a fost sacrificat. Actul de la 1312 îl supune autorității „Bisericii celei Mari”, în această înțelegere dintre împăratul Andronic al II-lea Paleologul și Patriarhul Nifon I se hotărăște ca de acum încolo protosul să fie supus numai puterii patriarhului. Astfel, treptat se va instaura în Sfântul Munte, rânduiala idioritmică.\nÎn a doua jumătate a secolului al XIV-lea, nou-înființatele mănăstiri Cutlumuș, Pantocrator, Sfântul Pavel, Grigoriu, Simonpetra și Dionisiu, ca și Stavronichita, care va apărea doar pe la 1540, vor completa colegiul celor 20 de mănăstiri care stăpânesc întreg Athosul.\nPrin idioritmie (stil propriu de viață), treptat, încep să se încalce două din voturile călugărești: al sărăciei și al ascultării. Nu putem însă vorbi de o încălcare absolută. S-a susținut că idioritmia s-a introdus din cauza vitregiilor vremii (pirați, cruciați). S-ar adăuga și dominația turcească, care, a despuiat mănăstirile de orice venit.\nStarea de lucruri provoacă îngrijorări, de aceea protosul Dometie și cu Grigorie, egumenul Lavrei, se plâng patriarhului ecumenic Antonie. Acesta dă în mai un tomos, pe care istoria îl consideră ca al III-lea tipicon al Sfântului Munte. El prevede că toți egumenii mănăstirilor sunt datori a-l cinsti pe protos plătindu-i după posibilitățile fiecărei mănăstiri, un tribut anual. Ca o întărire a acestui tipicon, Manuil Paleologul publică în 1406 un hrisov care consfințește starea de fapt a idioritmiei. El este socotit ca al IV-lea tipicon, iar prin el călugării sunt învoiți să moștenească, să câștige și să transmită și altora averea personală câștigată în viața de mănăstire. Astfel, tipiconul prevedea: „întrucât la monahi se găsesc unele proprietăți - o parte din rentă poate fi înstrăinată să le folosească în viață, iar la moarte să fie ale mănăstirii”. Cu accentuarea „individualismului” material, idioritmia se încetățenește la Sfântul Munte și în tot Orientul.\nChiar înainte de căderea Constantinopolului (1453), Sfântul Munte Athos se supune de bunăvoie turcilor. Sultanul Murad al II -lea (1421-1451) îi acordă unele privilegii: să nu se stabilească mahomedani acolo, să nu aibă acces femeile ș.a. După căderea Constantinopolului, Sfântul Munte Athos a stat timp de 500 de ani sub stăpânire otomană. În urma unei convenții încheiate între conducerea Athosului și sultan, fiecare mănăstire plătea un bir anual la Poartă și astfel Sfântul Munte rămânea liber și practic neocupat de turci. Mai mult, turcii păzeau Athosul și dădeau voie călugărilor din toate țările ortodoxe să vină acolo și să se organizeze după cum vor. Acest lucru a permis monahismului athonit să reziste bine sub ocupația otomană și să prospere, în perioada postbizantină.\nÎn secolele XV-XIX, grija întreținerii Sfântului Munte și a plătirii birurilor către Poartă a trecut în întregime în seama celor două țări românești Moldova și Țara Românească. Fără ajutorul important material și moral al țărilor noastre, marile mănăstiri athonite, care nu mai aveau fonduri să-și plătească marele bir anual către turci și nici alte venituri pentru întreținere și reparații, ar fi dispărut și odată cu ele și imensul tezaur spiritual și cultural care se păstrează în Sfântul Munte. Dar grija Proniei Divine a intervenit la timp prin mila țărilor române și a salvat de la pustiire Athosul.\nÎn urma introducerii idioritmiei în mănăstiri au început să apară certuri pentru averi și metoace. Văzând această stare de lucruri, o seamă de egumeni se plâng patriarhului ecumenic Ieremia al II-lea. Acesta trimite pe Silvestru în Athos să îndrepte lucrurile. Astfel în 1574 apare și sighilionul dat de cei doi pentru venirea la viața de obște, și care formează tipiconul al V-lea. Rezultatul a fost totuși efemer. Încă de pe la 1660 conducerea din Karies era încredințată unei comisii de proistameni, care luase în mână administrarea generală a Sfântului Munte în locul vechii instituții a protosului.\nImportante pentru viața Sfântului Munte au fost hotărârile aduse în anul 1783 de patriarhul ecumenic Gavriil, hotărâri care formează tipiconul al VI-lea. Acesta, văzând multele peripeții prin care au trecut lăcașurile athonite, fixează o epitropie din patru membrii aleși dintre delegații celor 20 de mănăstiri. Mănăstirile sunt împărțite în cinci tetrade. Durata Epistasei e de un an. Ea e organul executiv al comunității, compusă din cei 20 de delegați ai mănăstirilor. Tipiconul mai prevedea oprirea călugărilor de a mai părăsi Sfântul Munte fără a se justifica în fața Epistasei. Ca rezultat al tipiconului din 1783, unsprezece mănăstiri revin în decurs de aproape un secol la viața de obște. Celelalte rămân și pe mai departe idioritmice.\nO dispoziție nouă - ivită în urma conflictelor greco-ruse de la finele veacului al XIX-lea - este aceea că nu se mai poate înființa pe viitor nici o mănăstire nouă. În acest sens, regulamentul din 1924, azi în vigoare, este doar o compilație după cele dinainte.\nÎn anii 1821-1832, Aghion Oros a avut o participare importantă în revoluția națională, întărind-o economic prin vânzarea și valorificarea prețioaselor comori ce erau păstrate până atunci în mănăstiri.\nDupă unirea Principatelor Române (1859) și după secularizarea averilor mănăstirești (1863), ajutoarele românești în afara hotarelor țării încetează. În anul 1912 Muntele Athos intră sub tutela și administrația Greciei, eliberându-se astfel de sub protectoratul Turciei după 5 secole de ocupație, în anul 1923 protectoratul Greciei este recunoscut de Marile Puteri prin Tratatul de la Londra. Foarte interesantă este declarația guvernatorului turc al Athosului, adresându-se unui ziarist francez în ajunul eliberării Athosului de către Grecia, în 1912:,,Sub guvernarea noastră ei s-au bucurat de aceeași libertate, chiar de mai multă libertate decât sub împărații bizantini... Cu siguranță ne vor regreta, Monsieur”. Demnitarul turc avea, în general, multă dreptate, în afara câtorva perioade mai grele de după războiul grec de independență din 1920, sultanii „au respectat întotdeauna drepturile sfinților din Athos”.\nDupă primul război mondial, mănăstirilor athonite li s-a recunoscut autonomia în cadrul statului suveran grec, prin Tratatul de la Sevres (1920, ratificat la Lausanne în 1923), din punct de vedere spiritual continuând a rămâne sub conducerea Patriarhului ecumenic. Reglementarea administrării Sfântului Munte Athos s-a precizat prin Charta constituțională aprobată de adunarea călugărilor la 10 mai 1924 și completată prin Decretul guvernului grec de Ia 10 septembrie 1926, care acordau guvernatorului Muntelui Athos puteri reale.\nGuvernul grec a promulgat, la 20 februarie 1969, o nouă legislație cu privire la Muntele Athos, prin care se acorda guvernatorului dreptul de a putea efectua percheziții și control înăuntrul mănăstirilor, pentru a putea asigura protecția comorilor mănăstirilor, a operelor de artă și a manuscrisurilor pe care le conțin mănăstirile.\nPrevederile noii constituții grecești cu privire la administrarea Muntelui Athos, - Articolul 122:\nI. Peninsula Athos care formează teritoriul Muntelui Athos constituie, în conformitate cu vechiul său statut privilegiat, o parte descentralizată a statului grec a cărui suveranitate asupra acestui teritoriu rămâne intactă. Toți cei ce duc viață monastică în Muntele Athos dobândesc, îndată ce sunt admiși ca novici sau monahi, naționalitatea greacă, fără nici un fel de formalitate în plus.\n2 Muntele Athos este administrat, în conformitate cu statutul său, de cele 20 de mănăstiri, între care este împărțită întreaga peninsulă Athos, al cărei sol este inalienabil. Administrația este exercitată prin reprezentanții mănăstirilor care formează Sfânta Comuniune. Este cu desăvârșire interzisă orice modificare a sistemului administrativ sau a numărului de mănăstiri din Muntele Athos. Stabilirea neortodocșilor și a schismaticilor în Muntele Athos este interzisă.\nPrecizarea în detaliu a regimului Muntelui Athos se face prin Charta Constituțională a Muntelui, care este redactată și votată de cele 20 de mănăstiri, cu colaborarea reprezentantului statului și ratificată de Patriarhia Ecumenică și de Camera Deputaților Statului Grec.\nObservarea aplicării exacte a regimului Muntelui Athos este așezată sub supravegherea Patriarhiei Ecumenice, din punct de vedere spiritual, iar din punct de vedere administrativ sub supravegherea Statului Grec, căruia îi revine în chip exclusiv menținerea ordinii și a securității publice.\n5. Puterile menționate ale statului sunt exercitate în limitele Chartei Constituționale a Muntelui printr-un guvernator, ale cărui drepturi și datorii sunt precizate prin lege. De asemenea sunt precizate prin lege puterea judiciară, ca și prerogativele vamale și fiscale pentru Athos executate de către autoritățile mănăstirești și de către Sfânta Comunitate.\nÎn urma celui de-al doilea Război Mondial, dificultățile economice prin care trec mănăstirile din Sfântul Munte se fac din ce în ce mai simțite. Aceasta se întâmplă de pe urma faptului că aproape toate proprietățile mănăstirești din afară de peninsula athonită, ale diferitelor mănăstiri, au fost expropiate.\nNumărul monahilor a variat de-a lungul secolelor. Astfel la sfârșitul secolului al X-lea era de 1000, iar în anul 1020 era de 3000. După 30 de ani, numărul călugărilor era de 6000, numărul mănăstirilor era 180. După căderea Constantinopolului (1453) numărul călugărilor a scăzut la 1500. Iată numărul călugărilor în anul 1920: ruși 4800; greci 3900; români 500; bulgari 500; sârbi 150; georgieni 50. Din 1920 până în 1970 numărul călugărilor a scăzut de la 10.000 la 1146. în anul 2004 erau 2500 de călugări. Numărul actual al mănăstirilor este de 20, iar schituri sunt 12. Numărul chiliilor nu se știe exact, deoarece au fost foarte multe părăsite și s-au dărâmat.\n","date":"31-12-2009","img":"https://axaneamului.ro/posts/magazine/axa-ii/30/sfantul-munte-athos/images/0.jpg","permalink":"https://axaneamului.ro/posts/magazine/axa-ii/30/sfantul-munte-athos/","series":["AXA ANUL II"],"tags":null,"title":"Sfântul Munte Athos","youtube":""},{"author":"Danion Vasile","categories":null,"content":"Am primit pe e-mail o scurtă prezentare a filmului 2012. Prezentarea a fost pentru mine cu atât mai șocantă cu cât văzusem deja filmul…\n„Iată un film ce se anunță a fi un adevărat succes pe care NIMENI nu ar trebui să îl rateze! Despre sfârșitul lumii s-au spus multe, s-au scris multe, și chiar s-au făcut o mulțime de filme. Acesta însă, va lăsa o impresie foarte puternică. Este un film pe care indicat ar fi să îl vedeți în cinema, cu un sonor și pe un ecran adecvat, pentru o imagine cât mai bună a subiectului tratat. Jocul actorilor este foarte bun, acțiunea nu te lasă să te plictisești nici o clipă, iar suspansul te însoțește la fiecare cadru. Poate mulți nu vor înțelege nimic din acest film. Poate mulți își vor da seama că, de fapt, în orice clipă viața se poate termina brusc, fără nici un fel de avertizare. Mergând pe tema Arca lui Noe, și în acest film există problema selecției, cine supraviețuiește și cine rămâne în urmă. Vei fi cel ales?”\nCitind acest text am rămas în gură cu un gust amar: eram sigur că o parte dintre tinerii și adulții spălați pe creier de mass-media vor fi fani ai filmului. Da, actori ca John Cusack, Amanda Peet, Chiwetel Ejiofor. Nu mă așteptam să văd o ecranizare reușită a cărții Apocalipsei, nu mă așteptam nici să văd un film care să mă impresioneze, dar nici nu mă așteptam să văd un film atât de prost. Și cu atât mai mare a fost mirarea mea când am constatat că există oameni care se lasă seduși de astfel de producții horror-religioase, dacă pot spune așa.\nRealizatorii acestui film au fost interesați de bani și glorie, nu de prezentarea învățăturii creștine despre sfârșitul lumii. Și, din punct de vedere financiar, au dat lovitura. Au investit în film în jur de 200 de milioane de dolari, și în scurtă vreme au avut beneficii de două ori mai mari decât suma investită. E lesne de înțeles faptul că unor spectatori obișnuiți cu „pâine și circ” mediatic un film care să prezinte adevărul despre Apocalipsă nu le-ar fi stârnit interesul. Oamenii au fost dresați să caute circul, și nu mai sunt sensibili decât la circ. Excepțiile cinematografice (între care se numără și „Patimile” - filmul lui Mel Gibson) sunt extrem de puține.\nRegizorul Roland Emmerich, după ce a realizat „The Independence Day” și „The Day after Tomorrow”, a înțeles care e strategia optimă pentru a aduna oamenii în cinematografe – prezentarea unor surogate în care elementul religios să fie cât mai agreabil, să deranjeze cât mai puțin sau aproape deloc.\nIată câteva replici lămuritoare:\n„- Aș vrea să mă fi înșelat... dar nu e cazul. Scoarța Pământului se destabilizează.\n- E prea devreme.\n- Adrian. Trebuie să inițiați evacuarea.\n- Dumnezeule!\n- Cu toată știința noastră avansată... Noi cu hardughiile noastre și mayașii au prevăzut lucrul ăsta acum 2.000 de ani.\n- Credeam că avem mai mult timp. (…)\n- E Apocalipsa, Sfârșitul Zilelor, Ziua Judecății, Sfârșitul Lumii, prietene. Creștinii îi spun Marea Răpire, dar mayașii știau despre ea, același lucru.”\n„Impostură crasă!” – ar spune orice cercetător atent al Noului Testament. A pune semnul egalității între sfârșitul unei epoci din calendarul mayaș și sfârșitul lumii înseamnă a dovedi ori neștiință, ori impostură.\nTroparul Nașterii Domnului spune clar: „Nașterea Ta, Hristoase, Dumnezeul nostru, răsărit-a lumii lumina cunoștinței; că întru dânsa cei ce slujeau stelelor, de la stea s-au învățat să se închine Ție, Soarelui dreptății, și să Te cunoască pe Tine, Răsăritul cel de sus, Doamne, slavă Ție.” Magii care au venit să se închine la nașterea Mântuitorului au arătat înfrângerea credințelor păgâne de către adevărul dumnezeiesc. Steaua care i-a călăuzit pe magi a însemnat chemarea tuturor spre cunoașterea lui Hristos.\nCine crede că mayașii știau că sfârșitul lumii va fi în 2012, în timp ce Biserica lui Hristos nu știa aceasta, arată că pune mai presus înțelepciunea păgână pre-creștină decât învățătura Mântuitorului și a Sfinților Apostoli.\nDa, mayașii aveau cunoștințe astronomice foarte exacte, lucru recunoscut de către savanții actuali. Cât privește sfârșitul lumii în 2012, așa cum este prezentat într-o profeție mayașă, nu este luat în serios de către aceștia. De altfel, pe site-ul NASA apar mai multe materiale care încearcă să demitizeze fenomenul 2012. Nu consider că specialiștii NASA sunt capabili să înțeleagă într-un mod corect cartea Apocalipsei, dar am văzut că au destule argumente științifice pentru a combate această idee apocaliptică a cărei popularizare mizează pe lipsa de cunoștințe a publicului țintă.\nExistă totuși un element care prinde și la unii creștini care au citit profețiile sfinților și învățăturile cuvioșilor contemporani despre apropierea sfârșitului lumii. Faptul că lumea merge din rău în mai rău, că asistăm la o explozie a păcatului și a apostaziei. Mai mult, încetul cu încetul asistăm la o revenire la putere a prigonitorilor Bisericii. Politica de scoatere a crucilor și a icoanelor din școli, legalizarea prostituției și a drogurilor ușoare, campaniile pro-homosexualitate și chiar pro-pedofilie fac din secolul XXI un veac mult mai întunecat decât veacul precedent. Mai mult încă, posibilitatea pecetluirii întregului neam omenesc prin implantarea micro-cipurilor în corpul uman ne arată că vremea primirii semnului fiarei nu este departe.\nPrincipala eroare a filmului 2012 și a celorlalte filme de același gen este că prezintă sfârșitul lumii ca având legătură cu catastrofe naturale sau cu invazii extraterestre. Dar sfârșitul lumii se va datora apogeului păcatelor oamenilor. Și, pentru creștini, sfârșitul va fi o victorie, nu o înfrângere. De altfel, creștinii mărturisesc în Crez: „Aștept învierea morților și viața veacului ce va să fie”. Acesta este duhul creștin, nu duhul de panică și isterie tipic sectant…\nO întrebare care i-a frământat pe mulți oameni, de diferite religii, de-a lungul istoriei, a fost: „Când va veni sfârșitul lumii?”\nLa această întrebare, unii creștini răspund simplu – și pe cât de simplu pe atât de greșit: „Nu știm când va fi sfârșitul. Nici îngerii din cer nu știu, și nici Hristos nu știe. Sau nu știa, înainte de Înviere…” Un astfel de răspuns este bazat pe cuvintele Mântuitorului: „Cerul și pământul vor trece, dar cuvintele Mele nu vor trece. Iar de ziua aceea și de ceasul acela nimeni nu știe; nici îngerii din ceruri, nici Fiul, ci numai Tatăl” (Matei, 24, 35-36)\nO explicație simplistă, care se regăsește totuși în unele cărți de predici, spune că Hristos, ca om, nu știa când va fi sfârșitul, dar, ca Dumnezeu, știa. O astfel de explicație nu rezistă însă. În Hristos cele două firi – firea omenească și firea dumnezeiască - sunt unite în chip „neîmpărțit și nedespărțit”.\nȘi a susține că Hristos vorbea ca om, nu ca Dumnezeu-Om, înseamnă a nu înțelege că prin mărturia: „cuvintele Mele nu vor trece” Se referea la învățătura Sa dumnezeiască, pe care scurgerea timpului nu o va îngenunchea.\nHristos, Fiul lui Dumnezeu, Cel care „din Tatăl S-a născut, mai înainte de toți vecii”, Cel „prin Care toate s-au făcut” – așa cum mărturisim în Crez – cunoaște toată istoria, până la sfârșitul lumii. Dacă nu ar cunoaște sfârșitul lumii, ce Dumnezeu ar fi?\nTâlcuirea acestui pasaj din capitolul 24 al Evangheliei după Matei o face cu multă înțelepciune Sfântul Ioan Gură de Aur: „«Cerul și pământul vor trece, dar cuvintele Mele nu vor trece» (Matei 24, 35). Cu alte cuvinte, Hristos spune așa: «Mai ușor vor pieri aceste zidiri, tari și nezdruncinate, decât să piară ceva din cuvintele Mele». Cel care se împotrivește acestora să cerceteze cele spuse de Hristos și, de le va găsi adevărate – și le va găsi negreșit -, să se încredințeze din cele trecute și de cele viitoare, să le cerceteze pe toate cu de-amănuntul și va vedea că sfârșitul faptelor mărturisește adevărul faptelor Sale. A dat ca pildă stihiile firii: cerul și pământul; și a arătat, în același timp, că Biserica este mai de preț decât cerul și pământul, dar totodată S-a arătat și pe Sine că este Creator al Universului. Pentru că a vorbit de sfârșitul lumii, lucru pus la îndoială de mulți, Hristos a dat ca pildă cerul și pământul spre a-Și face cunoscută nespusa Lui putere și spre a arăta cu multă autoritate că este Stăpânul universului; iar prin aceasta să facă vrednice de crezare spusele Sale chiar celor ce le pun foarte tare la îndoială.\n«Iar de ziua aceea și de ceasul acela nimeni nu știe; nici îngerii din ceruri, nici Fiul, ci numai Tatăl» (Matei, 24, 36). Când a spus ucenicilor că «nici îngerii», le-a închis gura, ca să nu mai caute să afle ceea ce nu știu nici îngerii; când a spus că «nici Fiul» îi oprește nu numai să știe, dar să și cerceteze. Că aceasta a fost intenția Domnului rostind aceste cuvinte se vede și de acolo că le-a închis gura cu mai multă asprime după Înviere, când i-a văzut că sunt și mai curioși. Acum le-a mai vorbit de multe și nenumărate semne ale venirii Lui; după Înviere însă le spune scurt «Nu este al vostru a ști anii sau vremurile» (Fapte, 1, 7). Apoi, ca apostolii să nu spună: «Suntem nedumeriți, suntem disprețuiți, odată ce nu suntem vrednici să știm nici lucrul acesta», Domnul continuă: «Pe care Tatăl le-a pus în a Sa stăpânire». Domnul ținea mult să-i cinstească pe ucenici și să nu le ascundă nimic; de aceea atribuie această cunoștință Tatălui Său, ca să le arate apostolilor că explicația, dacă Fiul într-adevăr n-ar ști ziua aceea când o va ști? O va ști, oare, odată cu noi? Cine poate spune lucrul acesta? Fiul Îl știe pe Tatăl tot așa de bine cum și Tatăl Îl știe pe Fiul. Se poate, oare, să nu știe ziua aceea? Mai mult! Duhul cercetează și adâncurile lui Dumnezeu (I Cor 2, 10); se poate, oare, ca Fiul să nu știe nici timpul judecății? Se poate, oare, ca Fiul să știe cum trebuie să judece, se poate să știe tainele fiecărui om și să nu știe ceea ce-i cu mult mai neînsemnat decât aceasta? Se poate, oare, să nu știe ziua, odată ce «toate prin El s-au făcut și fără de El nimic nu s-a făcut din ce s-a făcut» (Ioan 1, 3)? Cel ce a făcut neamurile, a făcut negreșit și anii; iar dacă a făcut anii, a făcut negreșit și ziua aceea. Cum poate, dar, să nu știe ziua pe care a făcut-o? (…) Apoi iarăși, pentru ca ucenicii să nu-L mai întrebe, a adăugat: «Privegheați, deci, că nu știți în care ceas vine Domnul vostru». N-a spus: «Nu știu», ci: «Nu știți». Când era aproape să le spună ceasul venirii Sale, Hristos Se oprește și iarăși îi îndepărtează de întrebare, pentru că vrea să-i facă să fie necontenit pregătiți. Le spune: «Privegheați!», arătându-le că nu le spune ziua și ceasul venirii Sale, tocmai pentru a priveghea.\n«Aceea să cunoașteți, că dacă ar ști stăpânul casei la ce strajă din noapte vine furul ar priveghea și n-ar lăsa să-i spargă casa. De aceea și voi fiți gata, că în ceasul în care nu gândiți Fiul Omului va veni» (Matei 24, 43-44).\nDe aceea le spune să privegheze, ca să fie totdeauna gata; de aceea le spune: «Atunci va veni, când nu vă așteptați»; voiește să fie totdeauna gata de luptă, să fie totdeauna virtuoși. Cu alte cuvinte spune așa: «Dacă cei mai mulți oameni ar ști când mor, negreșit că s-ar strădui în ceasul acela.»\nDar pentru ca oamenii să nu se străduiască numai pentru ziua aceea, Domnul nu spune nici ziua cea de obște a sfârșitului lumii, nici ziua morții fiecăruia, pentru că vrea ca oamenii să o aștepte totdeauna, pentru ca totdeauna să se străduiască. Aceasta e pricina că sfârșitul vieții e necunoscut fiecăruia din noi” (Sfântul Ioan Gură de Aur, Omilii la Matei, pp. 872-876).\nTâlcuirea făcută de Sfântul Ioan Gură de Aur este cât se poate de clară: Hristos știa când va fi sfârșitul lumii, dar la fel de bine știa că apostolilor nu este de folos să cunoască exact când va avea loc.\nDe ce a procedat Hristos așa și nu altfel? Nu ne este de folos să ne punem astfel de întrebări. Nu știm în ce fel ar fi fost afectat cursul istoriei dacă apostolii ar fi primit un răspuns precis la această întrebare.\nAici ne întâlnim cu problema preștiinței lui Dumnezeu și a libertății noastre. Dumnezeu știe tot, dar această cunoaștere a Sa nu ne predestinează pe noi să o luăm într-o direcție sau alta. Preștiința lui Dumnezeu nu manipulează darul libertății oamenilor. Poate că, dacă Hristos le-ar fi spus că lumea va ține mai mult de două mii de ani, le-ar fi pus o povară grea. În realitate, Dumnezeu respectă libertatea oamenilor, chiar și libertatea oamenilor de a face rău. Lumea nu era predestinată să țină până în mileniul trei. S-ar fi putut sfârși în secolul XX, sau chiar mai înainte, dacă apostazia și desfrâul ar fi atins apogeul.\nPână la urmă, istoria e un conflict între bine și rău. Oamenii pot alege binele sau răul, adevărul sau minciuna, în măsura în care vor. Așa cum nu există stavilă pe drumul sfințirii omului, tot așa nu există stavilă nici în cădere.\nDacă Hristos le-ar fi spus apostolilor ziua, anul sau chiar veacul sfârșitului, atunci preștiința Sa ar fi interferat cu libertatea lor. Atunci libertatea umană ar fi fost înlocuită cu predestinarea – nu în întregime, e adevărat, dar într-o măsură deloc neglijabilă.\nDacă noi credem că Hristos e Fiul lui Dumnezeu, Calea, Adevărul și Viața, trebuie să credem și că le-a dat apostolilor cele mai potrivite răspunsuri la întrebările care îi frământau. Dacă este așa, nu ne este de nici un folos să iscodim care sunt cauzele pentru care nu le-a spus mai cu exactitate când va fi sfârșitul.\nTeoria e simplă, cu toate acestea unii nu se lasă. Vor neapărat să știe când va veni sfârșitul. Nu află aceasta din Sfânta Scriptură, nu o află din scrierile Sfinților Părinți, și atunci apelează la surse de informare îndoielnice, pseudo-creștine sau de-a dreptul păgâne. E, până la urmă, „libertatea” lor… De altfel, într-o lume în care mass-media spală cu dezinvoltură creierele oamenilor, când asistăm la o invazie a sub-culturii, nu e de mirare că unii oameni preferă să primească drept adevăr tot felul de minciuni.\nTermenul grecesc apocalipsă înseamnă „descoperire”, „revelație”. Dumnezeu ne-a descoperit în cartea Apocalipsei semnele sfârșitului lumii și ne-a arătat cum va fi a doua venire a lui Hristos. În loc să primească această revelație, oamenii își aleg apocalipse „după mintea lor”. Pun Adevărul pe patul lui Procust și îl modifică așa cum li se năzare.\nUnii cântă manele, alții trăiesc ascultând manele, iar alții își manelizează întregul mod de a fi – modul de a crede în Dumnezeu, modul de a se raporta la viață, modul de a se raporta la ceilalți. Astfel, unii acceptă să se lase manipulați de mass-media sau de filme precum Apocalipsa 2012. Merită sau nu să îți furi singur căciula? Vom vorbi mai târziu. După anul 2012…\nCe se va întâmpla atunci? Vor apărea alți profeți, alte profeții. Alte filme de succes, alte suflete manipulate. Pentru că oamenii nu se satură de minciuni. Codul lui Da Vinci, Evanghelia după Iuda, Apocalipsa din 2012 și alte făcături similare au aterizat pe un teren propice. Așa că, de tine depinde. Ce vrei să faci? Te lași manipulat, sau nu?...\n","date":"31-12-2009","img":"https://axaneamului.ro/posts/magazine/axa-ii/30/2012-apocalipsa-si-manelizarea-revelatiei/images/0.jpg","permalink":"https://axaneamului.ro/posts/magazine/axa-ii/30/2012-apocalipsa-si-manelizarea-revelatiei/","series":["AXA ANUL II"],"tags":["Apocalipsa","film"],"title":"2012 – Apocalipsa și manelizarea revelației","youtube":""},{"author":"Mihai Valica","categories":["Istorie"],"content":"Răstignirea monahismului românesc la mijlocul sec. al XX-lea este în parte cunoscut de mulți, însă împrejurările istorice, contextul politic, impactul psiho-social, jertfa unor patriarhi, ierarhi, preoți, monahi și monahii, consecințele ecclesiologice, precum și semnificația teologică a crucificării Bisericii în perioada comunistă, sunt mai puțin cunoscute și, din păcate de multe ori evaluate de unii, cu criteriile actualei libertăți democratice și raportate la firescul exercitării credinței în condițiile unei depline libertăți religioase.\nDupă vinovata amnezie care ne-a fost impusă și în care ne-am complăcut, a sosit, cu ajutorul lui Dumnezeu, vremea mai bună a neuitării. Lucrarea de față ne ajută să nu uităm relele făcute de potrivnicii Bisericii, tocmai pentru a nu se mai repeta și în același timp pentru a-i cinsti pe cei ce s-au jertfit și a ne ruga pentru cei ce s-au făcut vinovați prin tăcere, nelucrare, compromisuri, lașități și chiar trădare. Pe cei din urmă nu-i judecăm și nici nu-i condamnăm ci doar să ne rugăm pentru ei!\nTrebuie reținut faptul că în timpul unei dictaturi politice, de orice orientare ar fi aceasta, nici o instituție a unui stat nu-și poate desfășura activitatea liber, nici măcar o instituție divino-umană cum este Biserica. Este absurd să i se pretindă Bisericii să fi avut o altă soartă decât a celorlalte instituții ale Statului: Învățământul, Justiția, Poliția, Armata etc., mai ales că Biserica era considerată dușmanul cel mai de temut și imprevizibil al statului comunist1.\nSecuritatea a exercitat permanent presiuni și imixtiuni asupra Bisericii, folosind toate mijloacele posibile pe care le deținea: filaj, tehnica operativă, șantaj, dezinformare etc. Toate instituțiile bisericești la nivel central și local au constituit obiective de urmărire ale Securității. Urmărirea slujitorilor bisericești de către Securitate rezulta din dosarele păstrate în arhivele ei cu privire la rezistența armată din munți, la colectivizare, la nemulțumirile unora exprimate în cercuri restrânse etc. Biserica fiind considerată o instituție potrivnică statului comunist ateu, trebuia supravegheată permanent2.\nÎn 1959 această teroare comunistă culminează cu Decretul nr. 410 din 19 noiembrie, care a scos din mănăstiri nenumărați călugări, călugărițe și novici doritori de sfințenie prin alegerea vieții ascetice. Cuvintele sunt prea sărace pentru a arăta suferința morală și traumele sufletești trăite de aceștia, trecuți prin această grea încercare personală și ecclesială.\nDecretul dispunea închiderea mănăstirilor și evacuarea călugărilor tineri, sute de monahi și monahii erau forțați să se întoarcă în lume, la familiile lor și să uite de voturile pe care le depuseseră. Mulți dintre ei vor fi lepădat cu totul haina monahicească, dar au fost și mulți care au rămas statornici în alegerea făcută, deși nu s-au mai întors niciodată în mănăstire trăind de atunci și până astăzi în lume, păstrând voturile monahale: al fecioriei, sărăciei și ascultării. Aceștia au transformat lumea în care au fost forțați să se întoarcă, în propria lor chilie... și au rămas mai departe infrastructura și temelia duhovnicească a Bisericii, prin care Dumnezeu își revarsă darurile și mila Sa peste noi toți...\nPentru unii dintre ei este încă vie amintirea acelor vremuri de restriște și de durere, așa cum arată Părintele Cosma Giosanu atât de elocvent în lucrarea de față și-l felicit pentru osteneala sa de a reîmprospăta memoria Bisericii.\nMai circulă încă unele cântări de jale ale celor scoși din mănăstiri, trimiși printre străini, în lume, fără nici un sprijin material sau moral, simțindu-se parcă abandonați și de cer și de pământ în zile grele de iarnă fără hrană, adăpost, prieteni sau speranțe... și totuși Dumnezeu (Emanuel) era cu ei, suferind alături de ei și în ei, pregătind și susținând în taină și cu dumnezeiască înțelepciune Biserica jertfitoare pe pământ și cea biruitoare din cer.\nTrăim aceste clipe în care vedem că Dumnezeu nu se lasă batjocorit și pângărit fără încetare, ci ne-a adus și ziua izbăvirii și a adevărului. Această lucrare ca și multe altele de acest gen sunt o mărturie vie. Mulți teologi și laici după 1989 au încercat să descrie prigoana sau „teroarea roșie” care s-a manifestat împotriva Bisericii Ortodoxe Române odată cu preluarea puterii de către regimul comunist în 1945. Acesta, adus la putere de către armata roșie de ocupație, a început sovietizarea țării după modelul stalinist. „Arhipelagul ororii” s-a extins asupra Bisericii și societății românești instituind teroare, umilință și mutilarea ființei și a conștiinței umane și naționale.\nPr. prof. Dr. Ioan Dură face o analiză pertinentă a acestei perioade3, pe care părintele Cosma Giosanu o surprinde în mod exemplar în lucrarea de față, mai ales prin studiul de caz și prin redarea mărturiilor vii ale celor ce au trăit acele orori, greu de descris și de imaginat.\nLa 15 mai 1948 s-a declanșat teroarea politică la toate nivelurile, prin arestările politice în masă, iar din anul 1949 și până în 1962 s-au stabilit „domicilii obligatorii la aproximativ 60. 000 de persoane”. România devine astfel „o insulă din Arhipelagul Gulag, o țară „pregătită” să devină colonie sovietică”, așa cum scrie Aurel Sergiu Marinescu în cărțile sale4.\nPatriarhul Justinian (1948-1977) a căzut victimă prigoanei comuniste, atunci când a protestat împotriva Decretului 410 din 19 noiembrie 1959, care prevedea că puteau fi admise în monahism doar persoanele care au împlinit vârsta de 55 de ani, bărbații, și de 50 de ani femeile, și în baza căruia, au fost scoși din mănăstiri „cca. 5.000 de monahi și monahii”5. Patriarhul Justinian, pentru că a avut curajul să protesteze împotriva acestui decret abuziv, „a fost trimis la schitul Dragoslavele, unde i s-a fixat domiciliul forțat timp de șase luni!”6. Datorită protestului său, s-a încercat chiar asasinarea lui prin otrăvire. Căci, din cele ce i-au fost mărturisite de către părintele Arsenie Papacioc – de data aceasta – părintele Nicolae Grebenea dezvăluia, în 1992, că Patriarhul Justinian a fost și otrăvit7. Preotul Grebenea mărturisea: „monahul Arsenie Papacioc, care împreună cu arhimandritul Cleopa spovedeau pe Patriarhul Justinian Marina, mi-a spus că acesta le-a arătat picioarele, pe care erau urmele unei otrăviri”8.\nDe la întronizarea sa ca al treilea patriarh, la 6 iunie 1948 și până la moartea sa din 26 martie 1977, „în fața adversităților la care a fost supusă Biserica”, scrie Mihai Urzică, „Patriarhul Justinian s-a dovedit un abil diplomat și a căutat să țină piept, pe cât a putut, atacurilor îndreptate împotriva Casei Domnului. El a menținut strâns unite rândurile clerului, a sprijinit pe condamnații politici dintre preoții și călugării eliberați din pușcării și a restaurat multe biserici și mănăstiri, înfruntând sancțiunile, amenințările și chiar domiciliul forțat la care, pentru o vreme, a fost supus”9.\nÎn urma multor cercetări obiective s-a ajuns la concluzia că, între anii 1944-1981, adică, în timpul dictaturii comuniste a Anei Pauker, a lui Gheorghe Gheorghiu-Dej și a lui Nicolae Ceaușescu, numărul real al ierarhilor Bisericii Ortodoxe îndepărtați din scaunele lor, pentru atitudinea acestora la abuzurile Partidului Comunist, au fost prigoniți în diverse feluri de organele de opresiune ale acestuia. Numărul lor se ridică la 30 dacă îi socotim și pe mitropolitul Visarion Puiu și pe episcopul Vasile Leu, la care se adaugă încă doi episcopi ortodocși de stil vechi, Evloghie și Pahomie. Preoții și monahii ortodocși au umplut închisorile în această perioadă. După o evaluare a istoricilor, care se ocupă de fenomenul terorii roșii arată că „din 12.000 de preoți ortodocși, peste 3.000 au fost închiși sau trimiși la Canal. Din aceștia, peste 1.800 au murit. La Poarta Albă, dintr-un transport de 100 de preoți, în zece zile, majoritatea au pierit. Adică, unul din patru preoți ortodocși au trecut prin închisorile comuniste”10.\nIndiferent de numărul lor, cert este că mulți ierarhi, preoți, călugări, călugărițe sau creștini prigoniți de comuniști, unii uciși și alții trimiși cu domiciliul forțat în mănăstiri și schituri, în închisori sau la Canal etc. reprezintă demnitatea și ținuta creștină autentică a Bisericii Ortodoxe Române. Aceștia nu au voit să facă nici un compromis cu cei fără de Dumnezeu. Toți ierarhii depuși din scaun, trimiși în surghiun la mănăstiri sau schituri, supravegheați, prigoniți, întemnițați pentru faptul că s-au opus tăvălugului roșu, reprezintă „obrazul curat” al Bisericii Ortodoxe Române, în lupta acesteia împotriva ideologiei atee și teroriste a partidului comunist.\nÎn ciuda faptului că Justinian Marina a fost numit de către unii în mod denigrator „patriarhul roșu” a purtat povara cea mai grea a Bisericii din întreaga ei istorie11. Acum se punea în discuție chiar problema existenței ei instituționale. Era pentru prima dată în istoria ei când Biserica a fost nevoită să se confrunte cu politica ideologică materialist-dialectică a unui stat republican ateu, care avea ca țel anihilarea totală a oricărei forme de manifestare religioasă în societate. În acest context trebuie analizat Decretul nr. 410, ceea ce autorul lucrării de față, a reușit să surprindă atât de bine.\nTot ce a putut face Patriarhul Justinian a fost să întârzie aplicarea decretului, înființând ateliere artistice și meșteșugărești în cadrul mănăstirilor, unde călugării munceau în folosul statului. A fost foarte afectat de decizia autorităților în privința monahismului și pentru că a avut curajul să protesteze vehement împotriva acestui decret abuziv a fost urmărit, intimidat și „izolat” în palatul patriarhal. Era prima măsură luată direct împotriva patriarhului de către comuniști, care însemna începutul slăbirii rezistenței fățișe a Bisericii față de statul represiv12.\nIată de ce se cuvine ca societatea românească să nu uite acest context și să evalueze la justa valoare evenimentele petrecute, iar Sinodul Sfintei Biserici Ortodoxe Române să-i canonizeze, în sfârșit, pe toți cei care au suferit și au luptat pentru Biserică și neam în anii dictaturii comuniste. Cred că aceasta este datoria morală a Sf. Sinod13.\nO posibilă concluzie psihologică? Evident nu se poate evalua la justa dimensiune modul în care a înțeles Biserica să se comporte față de statul comunist, dar după teroarea pe care au exercitat-o comuniștii, nu a fost greu de prevăzut că Patriarhilor și unor membrii ai Sf. Sinod de după epoca „Patriarhului Justinian” avea să li se diminueze vigilența, fermitatea, opoziția și lupta împotriva terorii roșii. Psihologic vorbind, așa s-ar explica dărâmarea a 25 de Biserici doar în București14 sub ochii Patriarhului Teoctist și a Sfântului Sinod, fără ca aceștia să fi protestat în mod sinodal sau public, deci oficial, ci doar în culise15?\nCe ar fi putut face totuși în mod concret Patriarhul Teoctist sau Sfântul Sinod? Având în vedere că Biserica reprezintă și credincioșii, opinează unii, ar fi trebuit să antreneze de la om la om credincioșii și preoții bisericilor vizate pentru dărâmare și aceștia să le păzească cu însăși trupurile lor, să fi stat zi și noapte în Biserică sau în jurul ei... și dacă comuniștii ar fi trecut cu buldozerele peste ei, este greu de crezut. Ar fi fost noi martiri, arestări și condamnări. Cred că era momentul cel mai prielnic pentru a mări numărul sfinților în calendarul nostru românesc...\nEste cunoscută acțiunea făcută de sârbi în războiul recent, când, pentru a salva un pod, au stat cetățenii zi și noapte pe pod cu schimbul, mai mult de două săptămâni și astfel podul a fost salvat. Dacă sârbii și-au riscat viața pentru salvarea unui pod, și în condiții de război, oare nu ar fi făcut și credincioșii ortodocși români același lucru pentru a salva o biserică pe timp de pace? Greu de răspuns. Poate da, poate nu, însă lipsa de inițiativă a celor responsabili de a antrena sau a le da o șansă credincioșilor laici, de a lua o atitudine sub oblăduirea păstorilor lor, o găsesc impardonabilă16.\nDe aceea relația Bisericii Ortodoxe cu politica comunistă rămâne în această perioadă unul din cele mai complexe și mai sensibile capitole din existența ei, care a adăugat pagini de istorie pline de contraste morale și de contradicții, acte de sfințenie și de martiraj, dar și de cedări, trădări și de lașitate în egală măsură. În acest context se vorbește despre o dimensiune a „Ortodoxiei politice” care, sub presiunea vremurilor, a slujit statului autoritar în anumite momente, fără să ia o atitudine morală, unitară și jertfelnică împotriva abuzurilor acestuia. Întrebarea se pune în mod firesc: a fost vorba de o Ortodoxie colaboraționistă și politică sau de una de supraviețuire și „minimalistă” în ceea ce privește caracterul ei misionar și apologetic pastoral?\nO situație similară a fost sub otomani. Situația grea prin care a trecut Biserica Ortodoxă în timpul regimului comunist ne duce cu gândul la situația, la fel de dificilă, în care se găsea Biserica Ortodoxă din Constantinopol, imediat după căderea capitalei imperiului sub dominația turcească (1453). În schimbul toleranței acordate, creștinii nu aveau voie să facă misiune sau să combată credința musulmană, căci așa ceva se pedepsea cu moartea. De asemenea, creștinii nu aveau voie să ridice biserici noi, iar pe cele vechi le puteau repara numai cu aprobarea stăpânirii turcești. Multe biserici din Constantinopol au fost transformate în moschei. Îi putem oare condamna pe creștinii de atunci că și-au trădat credința? Îl putem acuza pe Patriarhul Ghenadie Scholarios că și-a trădat misiunea și pe Hristos? Îl putea alunga Patriarhul Ghenadie pe Mahomed al II-lea Cuceritorul Constantinopolului? Îl putea răsturna Patriarhul Teoctist pe Ceaușescu și regimul comunist?\nConsecințe și repere comportamentale Preoțimea ortodoxă, care astăzi este etichetată de unii ca trădătoare a credincioșilor ei, a avut de înfruntat multe pericole. Pentru zelul lor misionar, mulți preoți au fost considerați ostili regimului comunist și au fost condamnați la ani grei de pușcărie, fiind abrupt catalogați ca „reacționari”, „chiaburi” sau „legionari”17.\nÎn repetate rânduri Biserica Ortodoxă a fost prezentată ca o adevărată sperietoare în fața opiniei publice, mulți intelectuali instigând la ură împotriva preoțimii ortodoxe, folosind din bogata lor zestre culturală cele mai suburbane injurii și cuvinte de ocară. Biserica Ortodoxă a fost pusă la colț de „imaculata societate civilă”, vânată și culpabilizată pentru fel de fel de greșeli presupuse și născocite, necunoscându-se obiectiv contextul vremii de atunci și astfel se urmărește cu tot dinadinsul, ca aceasta să fie aruncată la lada de gunoi a societății românești18.\nAm considerat oportun să leg răstignirea monahismului românesc de dărâmarea bisericilor, întrucât găsesc o legătură indestructibilă între cele două evenimente. Elimină luptătorii și poți face ce dorești cu un neam, cu un stat, cu o biserică sau o societate. Însă răul cel mai mare nu a constat în dărâmarea bisericilor, nici în diminuarea numărului monahilor și a monahiilor, întrucât ireparabilul nu este o categorie ortodoxă, deoarece numărul bisericilor nou construite l-a întrecut cu mult pe cel al celor dărâmate, iar numărul monahilor și a monahiilor din prezent cu mult peste cei scoși prin Decretul 410/1959, ci răul și pericolul cel mai de temut a fost și este lipsa credinței, a împotrivirii și a jertfei noastre până la sânge19, până la martiraj. Lipsa fermității împotriva răului, atât a păstorilor cât și a păstoriților, „domesticirea” (îndulcirea, relativizarea) Evangheliei lui Hristos, precum și lipsa martirilor este văzută de Origen ca lipsă a mijlocirii pentru iertarea păcatelor oamenilor: „Tare mă tem că de când nu mai sunt martiri și s-au suprimat jertfele sfinților, aduse ca victime pentru păcatele noastre, noi nu mai obținem iertarea păcatelor noastre... Nu mai suntem vrednici să fim persecutați pentru Hristos, nici să murim pentru numele Fiului lui Dumnezeu20”. Iată cel mai mare rău, care ne vizează pe toți și azi.\nDacă nu mai putem fi martiri, mai ales într-o eră a globalizării, când sunt tendințe să se înlocuiască ecumenicitatea Bisericii cu ecumenismul și mondialismul impersonal și himer, când se încearcă relativizarea revelației divine și înlocuirea ei cu un sincretism babilonic, când se „organizează” meticulos iluzia fericirii, aproape la toate nivelurile, până la hedonism, în locul jertfei personale și a mântuirii prin Hristos, este necesar măcar să urmăm îndemnul Sfântului Apostol Pavel, care ne spune: „ocărâți fiind, să binecuvântăm. Prigoniți fiind, să răbdăm. Huliți fiind, să ne rugăm. Ajunși ca gunoiul lumii, ca lepădătura tuturor21”, să ne smerim de dragul lui Hristos și de dragul unității și a adevărului Bisericii Lui.\nÎntrebări și nedumeriri Întrucât statul actual a „condamnat” în general crimele comunismului, dar nu și ideologia lui care le-a făcut posibile, având în vedere că după unii22 „comunismul rămâne mai departe cel mai mare pericol“, ba chiar se consideră, după 20 de ani de la căderea lui, „mai periculos decât fascismul”23 și luând în considerare că istoria ține de conținutul credinței creștine, Biserica este datoare moral să intervină și să-și precizeze poziția față de următoarele dileme etice:\nCum e posibil să se demaște totalitarismul ateu și să se condamne crimele comunismului, fără să se treacă la identificarea responsabilităților și culpabilităților celor care le-au comis. Nu este moral ca la finalul războiul rece și în perioada tranziției năucitoare, bilanțul să arate, că tot victimele sunt cele care au pierdut și atunci și acum, iar torționarii și fii acestora precum și politrucii jefuitori la toate nivelurile, să câștige și atunci și acum. Nu este oare o ipocrizie fără margini să condamni crimele comunismului (vezi raportul Tismăneanu) fără să fie demascați adevărații călăi? De ce crimele și ororile comunismului nu sunt considerate genocid și condamnate ca atare, așa cum au fost declarate cele ale nazismului? De la ce număr de victime în sus este valabil un genocid? Iată intrebări deloc retorice, care dau măsura dilemei etice sau bioetice a prezentului. Din păcate atât politicienii din România și cei din Uniunea Europeană, cât și Biserica se complac duplicitar, de două decenii în această incertitudine și compromis, prin faptul că nu condamnă moral, cu toată fermitatea adevărului, comunismul ca ideologie care deformează, umilește și ucide pe om. Soluția ieșirii din această situație jenantă și condamnabilă este folosirea unei măsuri corecte de evaluare și asumare a istoriei recente, având ca punct de pornire valoarea omului ca persoană și chip al lui Dumnezeu sau cel puțin să se raporteze la valorile etice sau bioetice ale ființei umane. Întrucât Biserica, spațiu liturgic mântuitor, ca loc de întâlnire dintre memorie și actualizare, dintre trecut și prezent în perspectiva viitorului, ca loc al împăcarii și al iertării este chemată să amintească omului și generațiilor că nu putem începe o nouă pagină a istoriei fără mărturisirea greșelilor și a păcatelor în mod personal și plenar. Altfel pagina istoriei care urmează nu va fi mai bună decât cea anterioară, atât pentru Biserică, cât și pentru societatea românească; să amintească fostelor slugi ai regimului totalitar comunist, că nu e moral să stea fără penitență și remușcări la adăpostul drepturilor omului, pe care tocmai ei, mai bine de o jumătate de secol, le-au contestat și că nu e corect și drept să se bucrure de o amnistie generală tacită.  Altfel de opinii și concluzii... Pe 18 noiembrie 2009, în Sala sinodală din Reședința patriarhală, sub președinția Preafericitului Părinte Patriarh Daniel, a avut loc ședința comemorativă a Permanenței Consiliului Național Bisericesc, cu tema: „Decretul 410/1959 privind reglementarea vieții monahale. Context istoric și consecințe defavorabile Bisericii“24.\nPatriarhul României a remarcat, în încheiere, faptul că patriarhul de vrednică pomenire Justinian a apărat monahii și monahiile din mănăstiri, dând o interpretare foarte înțeleaptă și apologetică Decretului 410. „Vedem cu foarte mare recunoștință cum un om înțelept, care a iubit Biserica, a încercat să găsească modalități de interpretare a Decretului 410 în favoarea bisericii, în favoarea monahilor“ și că „trebuie să intensificăm recunoștința noastră față de memoria acestui patriarh luptător…și să învățăm din exemplul patriarhului Justinian cum să apărăm Biserica și astăzi”25 a spus PF Patriarh Daniel.\nEste foarte adevărat ce se spune despre patriarhul Justinian și a fost providențial pentru Biserică la acea vreme, însă ce nu se spune este faptul că el nu s-a folosit de puterea sobornicească a Sf. Sinod și că și-a asumat de unul singur toată responsabilitatea acelui moment. Însă „nu toți cei din Biserică erau de acord cu tactica prudentă a patriarhului Justinian, cerând o denunțare deschisă a diverselor șicane pe care regimul le făcea Bisericii și libertății de credință. Cea mai radicală opinie în această privință a avut-o episcopul Nicolae Popovici al Oradiei. Inspirați de ideile acestuia, cei de la Mănăstirea Vladimirești au început să vorbească deschis despre limitarea libertății religioase în România comunistă“26.\nPatriarhul Justinian era obligat canonic să convoace Sf. Sinod și să denunțe decretul prigoanei monahilor 410 ca fiind discreționar, abuziv și că în mod flagrant, încalcă libertatea Bisercii, grantată prin constituția vremii. Nu a făcut-o cu toate că PS Nicolae a cerut-o insistent.\nDacă luăm în calcul și caterisirea părintelui Calciu (1984)27, care a fost caterisit tocmai de Sf. Sinod care trebuia să-l apere măcar, dacă nu a avut curajul să se coaguleze în jurul atitudinii lui, rezultă că în momentele de criză și prigoană nu a funcționat sistemul sinodal, ba dimpotrivă a funcționat tocmai împotriva interesului și demnității bisericești.\nDin concluziile ședinței comemorative a Permanenței Consiliului Național Bisericesc cu tema: „Decretul nr. 410/1959. Context istoric și consecințe defavorabile Bisericii”28, nu se deduce că Sf. Sinod a făcut tot ceea ce trebuia din punct de vedere canonic sau ecclesial-sobornicesc29 împotriva acestui decret, dar nici nu se trage vreo concluzie privind exercitarea puterii sinoadale în asemenea momente. Oare lipsa de acțiune unitară și plenară a Sf. Sinod nu a fost oare o lipsă de curaj și o abandonare a luptei împotriva răului? Oare nu ar trebui trasă o învățătură sinceră și responsabilă pentru actualii și viitorii sinodali, că datoria lor este să apere Biserica prin atitudini sinodale concrete, tocmai în momente de criză și prigoană? Și dacă mai luăm în discuție și faptul că abrogarea decretului 410 s-a făcut abia după 12 ani de la revoluția din 198930, atunci nedumeririle se pot înmulți...\nEste profund creștin să nu ignori experiențele generațiilor trecute, oricât de neplăcute sau de stânjenitoare ar fi acestea și să îndemni la pocăință comunitară sau ecclesială, oferind, astfel, posterității exemple de sancțiune și de reparație morală. Este inadmisibil că din partea BOR nu s-a început procedura de canonizare a victimelor holocaustului roșu. Să nu uităm că Împărăția lui Dumnezeu este dreptate, bucurie și pace în Duhul Sfânt (Rom. 14, 17).\nAm convingerea că Biserica Ortodoxă Română își va asuma istoria și își va îndeplini cu toată responsabilitatea funcția ei liturgică, diaconal-filantropică, profetică și jertfelnică a mărturisirii lui Iisus Hristos și a Împărăției Sale pe pământ la toate nivelurile și în toate împrejurările...În cazul când Biserica nu va condamna moral în mod sinodal, ororile dictaturii atee, va colabora prin aceasta la mușamalizarea istoriei, la relativizarea ororilor comunismului, la secualrizare etc.\n Note 1 Vezi și art. Pr. Ioan Alexandru Mâzgan, Biserica și securitatea, în „Rost” din 10 febr. 2006.\n2 Vezi George Enache, Ortodoxie și putere politică în România, București, Editura Nemira, 2005.\n3 Vezi studiul Ierarhi ai Bisericii Ortodoxe Române, comunicare prezentată în cadrul Simpozionului, Experimentul Pitești – Secțiunea a II-a, 4-6 octombrie 2002 organizat de Fundația Culturală Memoria – Filiala Argeș.\n4 Vezi Aurel Sergiu Marinescu, O contribuție la istoria exilului românesc, vol. III, București, 2002. Vezi în acest context și celelalte șase volume.\n5 Pr. prof. Dr. Ioan Dură, art. cit.\n6 Ibidem.\n7 Ibidem.\n8 Ibidem.\n9 Vezi http://ro.wikipedia.org/wiki/Justinian_Marina, accesat pe 2 decembrie 2008.\n10 Vezi pr. prof. dr. Mircea Păcurariu, Istoriei Bisericii Ortodoxe Române, ediția a V-a, București, 2000.\n11 Vezi G. Enache, op. cit., p. 92.\n12 „Memoria”, nr. 2-3/2006, p. 163.\n13 Vezi și articolul Pr. prof. univ. dr. Gheorghe I. Drăgulin în revista „Biserica Ortodoxă Română”, an CIX (1991), nr. 7-9, pp. 91-98.\n14 Vezi „Bisericile osândite de Ceaușescu, București 1977-1989”, scrisă de un grup pasionat de arhitecți, cu o postfață semnată de Teodor Baconsky.\n15 Vezi și Adrian Cherhaț, „Rost”, nr. 49, martie 2007.\n16 Totuși acest lucru s-a petrecut la inițiativa pr. paroh Mircea Gorețchi de la parohia Ilie Rahova, care s-a opus și a reușit, în cele din urmă, ca Biserica să nu fie dărâmată, ci translată.\n17 Vezi pr. I.A. Mâzgan, art. cit.\n18 Ibidem.\n19 Vezi Evrei 12, 4: „În lupta voastră cu păcatul, nu v-ați împotrivit încă până la sânge”.\n20 Origen, Scrieri alese, PSB 6, București 1981, p 155.\n21 1 Corinteni 4, 12-13.\n22 Andrei Pleșu, „N-am să mai apuc alt chip al acestei țări”, Adevărul (7 august 2009).\n23 Jeliu Jelev, „Comunismul este mai periculos decât fascismul”, în ziarul Lumina 14, nov. 2009, p. 15.\n24 Ciprian Bâra, Decretul 410. Context istoric și consecințe defavorabile Bisericii, în ziarul Lumina, Joi, 19 Noiembrie 2009, pp. 2-3 și 8-9.\n25 Ibidem, p. 2.\n26 Dr. George Enache, Genealogia terorii. Monahii și Securitatea, în Lumina, nr. 268, din 20 nov. 2009, p. 4.\n27 Vezi Radio Reîntregirea Data: 2009-11-21. În 1977 când este demolată Biserica Enei din București, cu planul de a se construi în locul ei un restaurant, Părintele Gheorghe Calciu, fire puternică și nesupusă nedreptății, la un an după devastatorul cutremur de pământ din București, pornește la rândul său un cutremur, de data aceasta spiritual, care va zgudui din temelii mașinăria comunistă. La data de 8 martie 1978, în miercurea din săptămâna brânzei, Părintele citește în Biserica Radu Vodă (București) \\”Întâiul cuvânt pentru tineri\\”, primul dintr-o serie de șapte predici care vor strânge laolaltă tineri din toate mediile universitare. Seminariști, studenți universitari și politehniști vor face neîncăpătoare biserica seminarului bucureștean. Autoritățile se revoltă și trec la represalii, încuind biserica și pe seminariști în dormitoare. Cu toate acestea Părintele continuă să predice de pe treptele bisericii în mijlocul unei mulțimi fremătătoare. După al șaptelea cuvânt Părintele este supus unei întregi campanii de intimidare care culminează cu arestarea sa în anul 1979. Sf. Sinod se dezice de sfinția sa, caterisindu-l. Detenția sa abuzivă va declanșa un val de proteste în cadrul comunității române din exil. Personalități marcante ale vremii ca Margaret Thatcher, Ronald Reagan vor interveni în favoarea sa. Urmare a acestor presiuni internaționale, Părintele Calciu este eliberat după alți cinci ani de detenție, dar este silit să părăsească țara.\n28 Ciprian Bâra, op. cit. Pp. 8-9.\n29 Vezi pr. Ionuț-Gabriel Corduneanu, Decretul nr. 410/1959. O perspectivă juridică, Lumina Joi, 19 Noiembrie 2009. În cadrul Permanenței Consiliului Național Bisericesc, întrunită în data de 18 noiembrie 2009 în ședința comemorativă cu tema: „Decretul nr. 410/1959. Context istoric și consecințe defavorabile Bisericii“, ca urmare a comunicărilor susținute, s-au desprins concluziile: Decretul nr. 410/1959 a constituit unul dintre cele mai mari abuzuri împotriva Bisericii Ortodoxe Române, reprezentând încă de la adoptare o prevedere neconstituțională raportat chiar la Constituția din anul 1952, sub regimul căreia a apărut, Constituție care garanta libertatea și autonomia cultelor. El este o dovadă a îngrădirii libertății de credință pe care o impunea regimul comunist ca politică de stat. Decretul a fost adoptat în urma refuzului constant al ierarhiei ortodoxe de a-și asuma „din proprie inițiativă“ vreo decizie defavorabilă monahismului, așa cum ar fi dorit regimul comunist. Aplicarea Decretului nr. 410/1959 a fost abuzivă de la început, din cauza caracterului retroactiv ce i s-a dat și zelului manifestat de organele represive ale regimului. Mulți dintre ierarhii Bisericii Ortodoxe Române din acea perioadă au încercat prin diferite mijloace să împiedice sau măcar să tergiverseze aplicarea prevederilor decretului. Se remarcă în mod deosebit activitatea consecventă a vrednicului de pomenire patriarh Justinian, care a reușit, printr-o strategie bine pusă la punct și argumentată, să reducă la minimum pierderile cauzate prin aplicarea decretului. Unul dintre motivele oficiale ale adoptării decretului a fost nivelul slab al vieții duhovnicești din mănăstiri. Evenimentele ulterioare au arătat că cei alungați din mănăstiri și prigoniți au respectat în majoritatea covârșitoare voturile monahale, semn al vitalității și sănătății spirituale a vieții monahale din epocă. Abrogarea prin Legea nr. 178/2002 a Decretului nr. 410/1959, din cauza demersurilor repetate ale vrednicului de pomenire patriarh Teoctist, este o consecință firească a inaplicabilității sale după 1990 și o recunoaștere oficială a caracterului său abuziv și arbitrar. În același timp, s-a remarcat faptul că nici până în prezent monahii alungați din mănăstiri nu sunt incluși în actele normative reparatorii și compensatorii care au vizat persoanele persecutate de regimul comunist. Exprimând speranța că astfel de intervenții abuzive ale statului în viața cultelor nu vor mai fi posibile, participanții au subliniat că noul pericol pentru Biserică îl reprezintă fenomenul secularizării care înlocuiește forța brutală cu ispita delăsării duhovnicești.  30 Deși H.C.M. nr. 810/1949 privind interzicerea funcționării pe întreg teritoriul Republicii Populare Române a mai multor formațiuni și organizațiuni, ce formează diferite ordine și congregațiuni romano-catolice, a fost abrogat încă din anul 1991 prin Hotărârea de Guvern nr. 831/1991, au trebuit să treacă încă 10 ani până când Decretul nr. 410/ 1959 să fie abrogat expres, prin Legea nr. 178 din 11 aprilie 2002, publicată în „Monitorul Oficial“ nr. 258 din 17 aprilie 2002. Noua prevedere legală privind cultele, respectiv Legea nr. 489/ 2006 privind libertatea religioasă și regimul general al cultelor, nu cuprinde nici o prevedere specială privitoare la monahism (cu excepția precizării din art. 25 că monahii sunt scutiți de serviciul militar), aspect absolut normal având în vedere că reglementarea vieții monahale ține exclusiv de autonomia cultelor și se realizează prin statutele proprii. (Vezi pe larg pr. Ionuț Corduneanu, Decretul nr. 410/1959. O perspectivă juridică op. cit. p. 3).\n","date":"31-12-2009","img":"https://axaneamului.ro/posts/magazine/axa-ii/30/decretul-410-1959-un-reper-al-nefunctionalitatii-sinodal-ecclesiale/images/0.jpg","permalink":"https://axaneamului.ro/posts/magazine/axa-ii/30/decretul-410-1959-un-reper-al-nefunctionalitatii-sinodal-ecclesiale/","series":["AXA ANUL II"],"tags":null,"title":"Decretul 410/1959 un reper al nefuncționalității sinodal-ecclesiale","youtube":""},{"author":"† P.S. Sebastian, Episcopul Slatinei şi Romanaţilor","categories":["Religie"],"content":"IUBITULUI NOSTRU CLER ȘI POPOR HAR, PACE ȘI MILĂ\nDE LA DUMNEZEU, TATĂL NOSTRU,\nIAR DE LA NOI ARHIEREȘTI BINECUVÂNTĂRI Preacucernici și Preacuvioși Părinți, Preacuvioase Maici, Iubiți credincioși și credincioase, Sărbătorim în fiecare decembrie Nașterea Celui ce este „chipul” lui Dumnezeu-Tatăl (Colos. 1, 15; II Cor. 4, 4; Evr. 1, 3), adică „icoana” Sa. Și n-am fi avut astăzi decât o cunoaștere foarte limitată despre Dumnezeu-Părintele, dacă nu ni L-ar fi descoperit pe Acela Fiul Său întrupat (Mt. 11, 27 si Lc. 10, 22), pogorârea Sa pe pământ dând Dumnezeirii un chip și o icoană și făcându-ne accesibilă, astfel, calea ce duce la îndumnezeire. De aceea, a respinge chipul și icoana Sa înseamnă a refuza comuniunea cu El.\nAcest lucru se cere afirmat cu tărie într-o vreme în care chipul, adică icoana și celelalte însemne creștine – expresii și reprezentări ale comuniunii sfinte – sunt atacate cu o agresivitate de neînțeles într-o lume care, formal, a proclamat drept „zeu” toleranța. Vă amintiți, însă, de așa numitul „război al icoanelor” de acum trei ani, când unii compatrioți de-ai noștri au cerut – culmea, tocmai „în numele democrației” -, expulzarea icoanelor din școli, iar Consiliul Național pentru Combaterea Discriminării, în virtutea aceleiași „democrații”, a constatat „nocivitatea” sfintelor icoane? Sunteți la curent, apoi, cu recenta decizie a Curții Europene pentru Drepturile Omului, prin care a fost incriminată prezența crucifixelor în școlile din Italia? Nu vi se pare că am mai văzut clișeele acestea? Ba da… însă în „era dictaturii comuniste”, când ne erau prigonite însemnele și manifestările religioase de către un regim care, cel puțin, își asuma pe față ideologia atee.\nDe data aceasta, surpriză!? Avem de-a face cu o toleranță dusă până la fanatism… și, cine ar fi crezut că și toleranța își poate avea fanaticii ei?… Multă vreme, personal am considerat că cel mai mare rău al libertății greșit înțelese este „cultivarea” nepăsării și a indiferentismului religios.\nConstat însă că „cineva” și-a pierdut cu totul răbdarea și bate din picior nemulțumit de ritmul prea lent (?!) al secularizării și descreștinării.\nPe cine, oare, deranjează sfintele icoane și crucifixele? Într-o lume care cultivă cu insațietate „imaginea” prin televiziune și internet, pe cine supără „imaginile” sfinte ale simbolurilor noastre religioase?\nNu vi se pare decizia autorităților Uniunii Europene, cu privire la interzicerea crucifixelor în școli, ridicolă?\nSau este, de fapt, aceeași obsesie a Revoluției Franceze care tocmai a dezbrăcat uniforma stalinistă pentru a-și pune, de data aceasta, papionul european?\nIubiți frați și surori în Domnul! Am crezut, în decembrie ‘89, că democrația înseamnă inclusiv libertate religioasă și, pentru aceasta, am consimțit cu toții la toleranță. De aceea, consider că avem tot dreptul acum ca, privind cum ne sunt „demonizate” reprezentările creștine, sub pretextul unei „toleranțe intolerante”, să ne întrebăm dacă nu cumva avem de-a face, de fapt, cu o „demono-crație”, iar nu cu o democrație autentică?!\nPentru că, dacă imaginile (a./pdeseori imorale) promovate de televiziune și internet sunt tolerate, imaginile sfinte, adică icoanele, de ce sunt intolerabile?\nDacă marșurile stradale ale persoanelor care cer dezincriminarea păcatelor împotriva firii sunt morale, simbolurile religioase de ce sunt „imorale”?\nȘi dacă prostituția și drogurile se cer, până și de către cea mai înaltă instituție a Statului, dezincriminate, de ce sunt condamnate crucifixele?\nCe sunt mai nocive – imaginile sfinte, ori cele imorale?\nCe provoacă mai mult pervertirea firii omului și pierderea echilibrului ființei lui – simbolurile noastre religioase, ori demonstrațiile nerușinate și sfidătoare ale unor persoane care au nevoie mai degrabă de doctor decât de legi speciale?\nȘi ce afectează mai mult coeziunea familiei și sănătatea spirituală a unui popor – afișarea însemnelor religioase, ori dezincriminarea și liberalizarea prostituției și a drogurilor, fie ele și ușoare?\nDragii mei! Cred că a venit vremea să ne întrebăm și să căutăm cu toții un răspuns cât se poate de clar la întrebarea:\nPe cine deranjează simbolurile noastre creștine în Europa, câtă vreme ele sunt vechi de 2000 de ani, iar popoarele ei s-au născut toate pe rând în cristelnița sfântului Botez și a Mirungerii creștine?\nCu ce împietează o identitate, mai sigură și decât vârsta însăși a națiunilor creștine europene? Cine are interes să schimbe prematur istoria și cultura bătrânului continent, mai înainte ca acesta să agonizeze singur, sub spectrul secularizării și descreștinării ce îi pândesc avide ultimele zvâcniri de spiritualitate?\nDe aceea, la o zi sfântă ca cea de astăzi, în care sărbătorim mai bine de 2000 de ani de când „Cuvântul S-a făcut trup și S-a sălășluit între noi…” (In. 1, 14) ca Icoană și Chip al Tatălui, nu ne rămâne decât să ne rugăm și să luptăm ca Binele să se arate, ca totdeauna de altfel, mai puternic decât răul; ca tot ce avem mai sfânt și mai valoros în noi să nu poată fi niciodată răpus de o logică cel puțin stranie, a unei democrații interpretată într-un mod halucinant.\nSă ne păstrăm cu sfințenie însemnele religioase, obiceiurile și datinile sfinte, pentru ca tăvălugul globalizării să nu ne poată înghiți tot ceea ce a mai rămas creștinesc și românesc în noi – credința și cultura străbună.\nSă ne rugăm Dumnezeului întrupat, și pentru aceasta zugrăvit în icoane și reprezentat prin însemne sfinte, să ne păzească de toți dușmanii credinței și culturii noastre, așa cum a fost păzit și Pruncul Sfânt de mânia celor ce au vrut să-I ia viața încă de la Nașterea Sa. Să sărbătorim Crăciunul creștinește și românește, bucurându-ne de tot ceea ce am moștenit de la strămoși și împărtășind fiilor și urmașilor noștri tezaurul acesta sfânt al unei istorii și tradiții de două ori milenare!\nAl vostru către Domnul rugător,\n† SEBASTIAN, EPISCOPUL SLATINEI ȘI ROMANAȚILOR","date":"31-12-2009","img":"","permalink":"https://axaneamului.ro/posts/magazine/axa-ii/30/pastorala-la-nasterea-domnului/","series":["AXA ANUL II"],"tags":null,"title":"Pastorala la Nașterea Domnului","youtube":""},{"author":"Costion Nicolescu","categories":["Politică"],"content":"O perspectivă de pe versantul însorit al dreptei credințe Toleranța reprezintă, de câteva decenii bune, o temă extrem de prezentă în agora globalizată a zilelor noastre. Se aud foarte adesea chemări intempestive la toleranță, precum și acuzații vehemente de intoleranță.\nDiscuțiile în legătură cu toleranța sunt însă cel mai adesea alterate de ceea ce reprezintă una dintre racilele timpurilor moderne: corectitudinea politică. Autorul prezentei lucrări dedică, de altfel, un capitol consistent acestei corectitudini politice (Toleranța și „corectitudinea politică”), pe care o definește a fi un curent de gândire. Corectitudinea politică atacă gândirea și limpezimea ei printr-un atentat pervers la limbă1. Schimbând termenii de definire, corectitudinea politică crede că poate schimba și realitățile. Dar, chiar dacă realitățile nu pot fi schimbate, se alterează grav percepția omului asupra lor, producându-se adesea confuzii grave în legătură cu valorile, cu conținutul și ierarhia lor. La nivelul omului comun, precum și la cel al intelectualului superficial sau al celui „cu pretenții” (de a fi atoateștiutor), corectitudinea politică poate fi devastatoare întru descreștinare.\nProbabil că această lucrare s-a născut, pe de o parte, și dintr-o anumită exasperare în legătură cu această corectitudine politică, cu bulversarea periculoasă a valorilor pe care o produce, iar pe de altă parte produsă și de multele acuzații de intoleranță făcute în lumea de azi la adresa Bisericii Ortodoxe. De aici, caracterul ei vădit apologetic. El este impus de pericolele spirituale ce amenință lumea contemporană, ale cărei rădăcini și valori culturale și morale creștine sunt negate. Principalul pericol, în viziunea autorului, îl reprezintă descreștinarea creștinismului. Acesta își asumă încă din titlu tipul de abordare a problematicii legate de toleranță: o perspectivă ortodoxă. Un citat generic din Sfântul Isaac Sirul este menit să-i liniștească de la bun început pe cei care ar fi gata să ridice cu prejudecată piatra acuzării de intoleranță. El singur ar putea fi începutul și sfârșitul oricărei discuții oneste și concise în legătură cu poziția creștină: „Să cunoști pe toți oamenii egali în bine și în cinste, chiar de ar fi vreunul iudeu sau necredincios sau ucigaș, mai ales pentru că e fratele tău și din firea ta, și a fost rătăcit, fără știință, de la adevăr”2. Acest citat reprezintă, în fond, cheia întregii lucrări și arată limpede poziția Bisericii în legătură cu tema dezbătută.\nCum este și firesc, autorul pleacă de la definirea termenilor, revenind și nuanțând în mai multe locuri pe parcursul lucrării, în funcție de evoluția istorică și ideologică.\nDe la bun început este de observat, o dată cu autorul, că termenul de toleranță, ca atare, nu este de regăsit nicăieri în Sfânta Scriptură.\nÎn limba română, cuvântul este atestat prima dată în Calendariu ce slujește pre 100 de ani, începând de la anul 1814 până la anul 1914. Acum întâi românește alcătuit… La Buda, în Crăiasca Tipografie a Universitatei Ungariei [1814]. Se scria acolo: „De când s-au început toleranția, adică volnicia religiilor”. Așadar, tot la raportul dintre religii se făcea referință (dicționarul vorbește despre „admiterea practicării și a altor religii decât cea oficială a statului”).\nDicționarul Limbii Române, editat de Academia Română (tomul XI, partea a 3-a, București, 1983), dă pentru a tolera următoarea definiție: a îngădui, a permite (un lucru, o situație, un fapt nepermis); a trece cu vederea, a admite, a răbda; (învechit) o obicni (= a suferi, a îndura; a tolera, a accepta). De reținut este faptul că termenul se referă la ceva îndeobște nepermis. Autorul cărții de față arată cum această definire și accepție este în timpul din urmă tot mai mult transgresată și abandonată în favoarea unei definiri ideologice, generate de curentul de gândire tot mai dominant și dictatorial al corectitudinii politice.\nÎn principiu, ce se cere a fi tolerat? De cele mai multe ori lucruri care contrazic bunul simț, rafinat printr-o experiență milenară. Cele considerate până de curând nepermise, astăzi nu numai că sunt permise, dar sunt chiar încurajate și introduse în rândul lucrurilor normale. Se cere mereu tolerarea minorităților de tot felul (etnice, sexuale, religioase etc.), considerându-se că ele sunt mai expuse. Din păcate, adesea se solicită tolerarea non-valorilor morale, a abaterilor voite de la normalitatea firii (firescului). Lucrurile ajung să capete adesea conotații incredibile, în sensul că se admite și se încurajează intoleranța minorităților față de majorități! Sigur, nu orice minoritate beneficiază de acest demers. De pildă, minoritățile creștine în diferite țări sau zone necreștine nu se bucură de un sprijin politic sau mediatic echivalent, cel mai adesea fiind ignorate și abandonate de media și de instituțiile politice.\nDe aceea, ne spune autorul, astăzi se poate vorbi mai degrabă despre o nouă toleranță, una care poate fi caracterizată a fi, în fapt, o falsă toleranță. Dacă toleranța în sensul ei vechi se cuvine aprobată și practicată, cea propovăduită acum este de neacceptat.\nDouă capitole consistente sunt dedicate francmasoneriei și legilor noahide, considerate, cu argumente, a fi unele dintre principalele surse de proveniență și promovare a noii toleranțe.\nChiar dacă pentru un timp destul de lung francmasoneria a încercat să se înfățișeze în veșminte creștine, este destul de evident că ea a fost și rămâne, prin structura ei, paralelă cu Biserica. Conștientă de forța Bisericii, ea a încercat mereu, în chip tot mai insidios, s-o penetreze cât mai la vârf și s-o controleze, în vederea abaterii de la menirea ei fundamentală cu care a fost investită de Hristos, anume conducerea credincioșilor pe drumul mântuirii. Chiar dacă, în decursul timpului, în chip cu totul condamnabil, unii slujitori ai clerului sau personalități „de vază” ale laicatului au cedat din varii interese meschine și s-au lăsat racolate, Biserica e reușit să depășească căderea lor, pentru simplul fapt că ea este o instituție divino-umană, al cărei cap mereu salvator și ocrotitor este Hristos, Fiul lui Dumnezeu. Și pentru că totdeauna au fost mai mulți credincioșii adevărați, fie ei clerici sau laici. Francmasoneria poate accepta eventual Biserica numai ca pe o parte a ei, controlată de ea și, practic, descreștinată. „Creștinismul a dominat lumea prin intoleranța sa”, citim într-un important document francmasonic (Declarația de principii din 1921). Toleranța pe care francmasoneria pretinde că o promovează nu este în fapt decât o dictatură, orice abatere de la regulile masonice fiind aspru sancționată, cel mai adesea în chip ocult. Autorul subliniază cum „corectitudinea politică reprezintă, într-un fel, răsfrângerea filozofiei masonice în spațiul public”.\nÎn principiu, după demonstrațiile autorului, cam toate organismele interreligioase sau ecumenice internaționale sunt penetrate malign de un spirit francmasonic și se conduc după principii de sorginte masonică, urmărind, prin sincretismul promovat, slăbirea și relativizarea dreptei credințe creștine. Și asta cu atât mai mult cu cât sunt mai largi în cuprinderea lor. Sunt date exemple precum Consiliul Mondial al Bisericilor și Consiliul Ecumenic al Bisericilor, Parlamentul Religiilor etc.\nÎn ceea ce privește legile noahide3, autorul observă o reactivare apăsată a lor în vremurile recente. Astfel, pe un site dedicat lor, se afirmă: „Cele 7 legi ale lui Noe – Charta națiunilor – sunt codul legislativ și moral cel mai vechi al umanității, dar totodată ghidul cel mai modern pentru omul secolului al 21-lea. Ea conduce omul ca să concretizeze potențialul ei cel mai ridicat, cel al unei ființe formate și organizate după chipul Creatorului său. Aceste legi amintesc responsabilitățile morale ale oricărui om și constituie ghidul cel mai fiabil pentru a ajunge la pacea universală, pentru o lume mai bună” (http://7loispourlhumanite.org/).\nLegile noahide sunt imperative morale naturale, care au fost date, conform tradiției rabinice, de Dumnezeu lui Noe, ca un legământ etern al Său cu întreaga umanitate. De remarcat, că, totuși, „ele nu se găsesc în Sfânta Scriptură unde se vorbește despre legământul cu Noe (Facerea 9), ci apar pentru prima dată, după Hristos, în scrierile tradiționale iudaice”. Prin legile noahide se propune omenirii o structură religioasă primară (și primitivă), de o generalitate deconcertantă, valabilă pentru o perioadă în care omenirea era încă extrem de imatură din punct de vedere spiritual. Ele constituie nucleul învățăturii rabinice până în zilele noastre. Încercându-se impunerea lor, ca fiind de o generalitate acceptabilă tuturor, se ignoră, în fond, dumnezeirea și lucrarea lui Iisus Hristos (Care n-ar fi făcut altceva decât să propovăduiască legile noahide neamurilor!) și se neagă existența Sfintei Treimi.\nȘapte sunt legile noahide, dar două dintre ele sunt considerate a fi de bază: credința într-un Dumnezeu unic, Creatorul lumii, și nemurirea sufletului. Ele sunt, ne spune autorul, „până astăzi singurele dogme ale iudaismului”. În fond, prin impunerea legilor noahide se încearcă mascarea impunerii spiritualității iudaice în pofida celei creștine autentice. Francmasoneria și-a însușit și ea legile noahide, deoarece slujeau scopurilor ei de amăgire spirituală a lumii și de deturnare de la legătura personală strânsă cu Dumnezeu, în favoarea unui ezoterism dizolvant. Ea se simțea, în acest fel, ajutată în țelul ei de a impune o „religie naturală universală”.\nAutorul analizează mai pe larg impactul a patru dintre cele șapte legi noahide asupra lumii de astăzi, denunțând caracterul lor anticreștin, și, în consecință, dorința promotorilor ei de a supune și controla lumea, din punct de vedere spiritual, în vederea descreștinării ei. Revelația divină, ajunsă la maximul ei prin întruparea lui Iisus Hristos, Fiul lui Dumnezeu, și prin Pogorârea Sfântului Duh, este negată și abandonată.\nCapătul logic și duhovnicesc al demonstrației autorului este limpede: „Concluzia este că pentru creștin minimul dogmatic nu poate în nici un caz să fie format nu numai din vechile legi noahide, dar nici măcar de cele zece porunci, ci numai din cuvintele Domnului nostru Iisus Hristos, ale Sfinților Apostoli, hotărârile Sinoadelor Ecumenice și Sfânta Tradiție a Bisericii Ortodoxe”.\nUn capitol se referă la relația dintre toleranță și știință. Autorul demontează cultul contemporan al științei, credința în infailibilitatea ei. Asistăm, în fapt, la o nouă idolatrie. Aceasta este valabil mai ales atunci când avem de a face cu o știință care ține să se despartă fățiș de credință și ignoră ceea ce teologul numește „știința duhovnicească”, aceea care conduce la contemplarea lui Dumnezeu. Autorul consideră că până la un punct știința poate fi considerată ca fiind o lucrare a harului, o cale de sporire a talanților cu care Dumnezeu l-a înzestrat pe om, dar că, totodată, de la un punct încolo, din momentul în care știința (i. e. slujitorii ei) cade pradă mândriei și autosuficienței, ea poate lesne deveni slujire a diavolului, cu consecințe nefaste, cu totul diferite decât scopurile propuse când s-a pornit pe drumul cercetării. Cu toate progresele tot mai rapide și mai spectaculoase ale științei în zilele noastre, se poate constata că situația omenirii din punct de vedere ecologic este tot mai dramatică, că mari pericole o amenință la orizontul unui viitor nu prea îndepărtat, degradările de ecosisteme fiind vertiginoase și ireversibile, fără ca măsurile de îndreptare să fie pe măsură. O știință care dorește să slujească în chip real oamenilor se cere să fie o știință cu conștiința existenței lui Dumnezeu și să lucreze în conformitate cu preceptele învățăturii creștine.\nÎn ceea ce privește științele psihiatrice, atât de la modă astăzi, tinzând să înlocuiască adesea comunicarea tainică duhovnicească a omului cu Dumnezeu, autorul consideră că exercitarea lor cu desconsiderarea lucrării lui Dumnezeu în cadrul Bisericii nu poate fi decât păguboasă în ceea ce privește o reală și integrală tămăduire sufletească și spirituală a omului.\nÎn principiu, ceea ce ar justifica preocuparea asiduă pentru problema toleranței e un pericol care apare astăzi în suficiente situații, acela al violențelor fizice, violențe care, nu o dată, pot conduce la moarte.\nAr trebui poate observat că există o intoleranță spirituală și una fizică. Intoleranța fizică este determinată cel mai adesea de proasta gestionare a intoleranței spirituale. Din punct de vedere spiritual, anumite lucruri și situări pot fi considerate inacceptabile, dar această respingere nu trebuie să conducă, în nici un caz, spre intoleranță fizică și violență, cu consecințele ei nefaste.\nDacă toleranța fizică (reciprocă) a celor ale căror cadre de gândire intră într-o vădită contradicție este de înțeles, de acceptat și de promovat, în schimb toleranța spirituală, prin care ți se cere să fii de acord cu lucruri care sunt în totală contradicție cu adevărul de credință și cu adevărul de viață este de neacceptat, pentru că ar conduce la compromiterea mântuirii sau, în orice caz, ar periclita-o.\nDe altfel, și în comunicarea cea mai comună, în limbajul de zi cu zi, auzim adesea exprimări categorice, adesea conținând chiar o notă de indignare, de genul: „este de netolerat”, „este intolerabil”, „asta nu mai pot s-o tolerez” etc. Cu alte cuvinte, este clar că există o limită a tolerării. Unde este ea de pus sau de găsit? Până unde poate merge toleranța?\nÎn dicționarul menționat, o a doua definire a cuvântului toleranță, care ne poate lămuri și ea într-o măsură, este următoarea: „obișnuință sau dispoziție pe care o are organismul de a suporta anumite medicamente sau substanțe”. În măsura în care avem de a face cu o construcție spirituală sau instituțională dezvoltată organic, firesc, este clar că aceasta are o limită de suportabilitate, dincolo de care existența îi este pusă în pericol. În plus, am putea să ne raportăm și la accepția tehnică a termenului toleranță: diferență între valorile maximă și minimă admisibilă pentru o anumită mărime sau dimensiune caracteristică a unui material, piesă sau obiect, exprimând gradul de precizie cu care acestea trebuie realizate. Așadar, pentru a-și îndeplini rolul sau funcțiunea, o piesă sau o prelucrare trebuie să se încadreze în niște limite de toleranță (plus, minus) față de valoarea ideală. Ieșirea dintre aceste limite acceptabile îl face de nefolosit, îl face să devină un rebut. Se poate transfera foarte bine această accepție și în domeniul spiritual. Percepția devine extrem de limpede și nu sunt necesare prea multe explicații suplimentare.\nÎn mod evident, sunt lucruri care, spiritual vorbind, nu se pot tolera unele pe altele: Binele nu poate tolera răul! Adevărul nu poate tolera minciuna! Dreptatea nu poate tolera nedreptatea! Frumosul nu poate tolera urâtul! Valoarea nu poate tolera non-valoarea! Firescul nu poate tolera nefirescul! Moralitatea nu poate tolera imoralitatea! Virtutea nu poate tolera păcatul! Bineînțeles, și reciprocele sunt adevărate. Ar mai fi de constatat cum cele din urmă creează celor dintâi o stare de suferință, în timp ce intoleranța celor din urmă se transformă cel mai adesea în violență și dorință de distrugere. Și poate că pentru cele dintâi, pentru cele care privesc adevărul de credință și învățătura de credință, cuvântul mai potrivit ar fi nu intoleranță, ci intransigență principială.\nAm văzut cum definiția din dicționare dă pentru a tolera și accepția de a răbda. În mod sigur, tolerarea implică suportarea4 și răbdarea. Suporți o greutate, ceea ce suporți este ceva apăsător, iar uneori ajunge să fie strivitor. Rabzi ceva cu care nu ești de acord, ceva care îți agresează într-un fel sau altul conștiința sau existența, o anormalitate care ar trebui rezolvată cumva. În creștinism, se vorbește chiar despre îndelunga răbdare. În bună parte, toată viața omului se constituie și într-un lung exercițiu de răbdare, de renunțare la voia proprie sau la confortul propriu pentru a face loc și celorlalți, diferiți de tine. Este una dintre lecțiile pe care Părinții ne cer s-o învățăm temeinic, pentru că răbdarea este o virtute care stă la temelia multor altora. În situații de conviețuire apropiată se tolerează reciproc neputințele! Lucrul acesta este de înțeles și de acceptat, până atunci când se ajunge la problema păcatului. Răbdarea păcatului, propriu sau al altora, se cuvine a fi limitată. Și, bineînțeles, chiar dacă păcatul nu poate fi tolerat, poate fi compătimit păcătosul!\nRăbdarea a ceva sau a cuiva implică o anumită suferință, mai mică sau mai mare. Rădăcina latină a cuvântului toleranță cuprinde și acest înțeles de suferință5.\nSuferința aceasta are două componente complementare. Una este cea a propriei suferințe, venite din presiunea pe care un factor extern o face asupra ta, pe motive de adevăr de credință. A doua este aceea a suferinței pentru celălalt, pentru faptul că el se află în rătăcire. Bine purtate, amândouă sunt nobile și conduc la rai.\nPentru a ne orienta mai bine asupra poziționării creștine în legătură cu toleranța și intoleranța, bine este să ne referim la petrecerea lui Hristos pe pământ, la învățătura Lui și la evenimentele legate direct de viața Sa. Cu alte cuvinte, la modelul Hristos.\nA fost Hristos tolerant? Cu păcătoșii, cu fariseii și cu cărturarii, cu zarafii de la templu, cu samarinenii, cu arhiereii? A încercat El să ignore căderile și abaterile, să treacă cu vederea sau să treacă sub tăcere păcatele? A fost Hristos adeptul unor compromisuri în materie de credință sau de viață firească, conformă constituției ontologice a omului, aceea de ființă creată după chipul și asemănarea lui Dumnezeu? Nu! Dimpotrivă, nu a pierdut nici un prilej pentru a veșteji orice abatere, orice cădere, orice raportare greșită la Dumnezeu. A mustrat cu timp și fără de timp, uneori cu mare vehemență („Vai, vouă…!”). Arare, El a trecut la gesturi explicite, ca în cazul zarafilor sau al smochinului neroditor. Îndemnul lui Hristos este fără echivoc: „Ci cuvântul vostru să fie: Da, da; Nu, nu; iar ce este mai mult decât atâta de la cel rău este” (Matei 5, 37).\nÎn continuare, putem să ne mai întrebăm: pune Hristos un capăt răbdării Sale? Cu prilejul vindecării unui lunatic (Matei 17, 17), El spune aceste cuvinte celor din preajma Sa, dar parcă mai mult Sieși: „O, neam necredincios și îndărătnic, până când voi fi cu voi? Până când vă voi suferi?…” După această întrebare, oarecum retorică, vădind amărăciune în legătură cu îndărătnicia oamenilor și persistența lor într-o credință slabă, nelucrătoare, Hristos Își continuă neabătut misiunea, care-L va conduce în final la jertfa supremă, răscumpărătoare pentru firea umană în ansamblul ei și pentru fiecare persoană în parte.\nÎntrebarea poate fi pusă și invers. Au fost evreii timpului acela toleranți cu Hristos? În mod evident, nu. L-au denigrat, L-au batjocorit, I-au cerut moartea, s-au bucurat de ea.\nTotodată, se poate observa lesne că, mustrând, Hristos a încercat totdeauna recuperarea celor căzuți sau rătăciți. A fost mult milostiv și mereu dispus la a-i ajuta spre a se îndrepta. A căutat nu moartea, ci îndreptarea păcătosului (cf. Iezechiel 33, 11). A intrat în casele lor, i-a oblojit, i-a tămăduit, le-a vorbit și i-a învățat, adesea prin pilde spre mai lesnicioasă înțelegere. În același timp, îndemnul lui Hristos este unul la iertare totală (Marcu 11, 25). Dar El cere a se merge chiar mai departe. Mai mult decât la iertare, Hristos cheamă la iubirea vrăjmașilor. Or, tocmai în virtutea acestei iubiri, se impune vindecarea acestora, orientarea lor pe drumul care să-i conducă la mântuire. Sigur, este vorba despre acea iubire compătimitoare și mereu gata de jertfă, despre care ne spune Apostolul Pavel în Întâia Epistolă către Corinteni, iubire care „rabdă îndelung” (13, 4), „pe toate le suferă”, „pe toate le rabdă” (13, 7). Dar – atenție! – nu trebuie nici o clipă uitat că este, în același timp, o iubire care „de adevăr se bucură” (13, 6). Cu alte cuvinte, o iubire autentică, capabilă să aducă o bucurie adevărată, paradisiacă, este numai aceea care se însoțește cu adevărul. Asta uită mulți dintre cei care propovăduiesc o toleranță cu orice preț, fiind adepți ai relativismului și laxismului în raport cu adevărul.\nAtitudinea creștinismului autentic vine din învățătura lui Hristos și din modelul oferit de El. Creștinismul, îndeosebi cel ortodox, este confruntat tot mai adesea în zilele noastre cu acuzații de intoleranță, în urma vehiculării tendențioase a tot felul de neadevăruri în legătură cu el. „Există prejudecata că Biserica nu s-ar îngriji de mântuirea ereticului sau a păcătosului, ci doar l-ar condamna fără drept de apel”, ne atrage atenția autorul. În practică se poate observa cum, în lumea contemporană, prea adesea tocmai creștinismul este acela ostracizat, minimalizat, luat în derâdere, expulzat cu destulă vehemență din viața publică în cea privată. Cu alte cuvinte, cei care reproșează creștinilor că sunt intoleranți, sunt, de fapt, ei înșiși intoleranți față de creștini. Autorul demonstrează că tot ceea ce ține de curentul de gândire al corectitudinii politice și de propaganda ideologică privind toleranța are, între altele, un evident scop anticreștin.\nPentru a se realiza echilibrul și înțelepciunea poziționării creștine, de o importanță aparte este ultimul capitol, cel despre Râvna trupească și cea duhovnicească, în care autorul, printre altele, combate cu fermitate ceea ce s-ar putea numi „antiecumenismul greșit”. Este vorba de un antiecumenism care poate conduce la sectarism, care poate ajunge să piardă serios din conținutul autentic creștin. Orice critică trebuie să vină din dragoste și să aibă în vedere îndreptarea celui criticat. În această tentativă, răbdarea nu trebuie să se sfârșească. Autorul observă că „în hora fanatismului intră toți cei pătimași, indiferent în numele cărei credințe urăsc pe cei diferiți. Comuniștii torturau în numele ateismului lor, iudeii răstigneau în numele legii lor, catolicii ardeau în numele «învățăturii» lor, iar unii ortodocși urăsc sub chipul râvnei pentru credință”. În același timp, în lumina învățăturii și vieții Sfinților Părinți ai Bisericii, credința creștină ortodoxă nu suferă amestec sau comparație cu alte credințe. Fiind și rămânând rodul pur al Revelației și al trăirii ei în Biserică, ea se cere păstrată, pusă în lucrare și transmisă ca atare.\nCum lucrarea nu se mărginește numai la constatarea unor realități și la analizarea lor, este important de văzut ce ne sugerează autorul pentru viețuirea corectă într-o lume care nu mai caută adevărul (propriei credințe), ci se închină tot mai mult „zeului toleranței”. Cum se cuvine să răspundă creștinismul la multele și repetatele acuzații de intoleranță ce-i sunt adresate și, în general, la toată această stare de fapt tot mai agresivă la adresa lui?\nSoluția propusă de autor este una care urmează firesc analizei sale și învățăturii creștine: „Soluția pentru creștinii din zilele noastre (…) este dezvoltarea unei metodologii de abordare creștină a oricărui fapt al vieții, deci și al științei”. Creștinul trebuie să pună în echilibru respectarea adevărului de credință cu iubirea milostivă: „un creștin poate să afirme că învățătura creștin-ortodoxă este singura adevărată și coerentă a lumii acesteia și în același timp să aibă o milostivă dragoste nețărmurită față de cei care nu cred același lucru”. Toți oamenii, dar absolut toți, sunt creația aceluiași Dumnezeu unic în Treime, și atunci se cuvine, așa cum ne-o cere și Sfântul Isaac Sirul: „Să socotești pe toți oamenii egali în bine și în cinste, chiar de ar fi vreunul iudeu sau necredincios sau ucigaș, mai ales pentru că e fratele tău și din firea ta, și a fost rătăcit, fără știință, de la adevăr”.\nAutorul ne propune să fim atenți la sfinții contemporani, cei care au trăit în condiții asemănătoare cu ale noastre, și să vedem reacțiile lor la provocările lumii de astăzi.\nO altă cerință este aceea de a ne impregna întreaga viață și tot comportamentul de preceptele învățăturii creștine, să nu considerăm în nici un moment că ne putem dispensa de ele și am putea să fim „neutri” din punct de vedere religios. Așadar, nu în toleranță vede autorul nostru soluția finală a diferendelor și violențelor din lume, ci în „unirea tuturor în trupul nemuritor al Domnului Iisus Hristos, unde toți primim același trup și sânge al Domnului și astfel ajungem să ne împărtășim din desăvârșita comuniune de dragoste a Preasfintei Treimi sporind întru veșnicie în dragostea lui Dumnezeu și între noi”. Multora această viziune li se va părea utopică, dar chiar dacă împlinirea ei apare puțin probabilă, tinderea continuă spre ea se cuvine să fie regăsită în conștiința eclezială a fiecărui creștin nădăjduitor.\nȘi poate, mai presus de toate, programul creștin privind îngăduința față de cei rătăciți, răbdarea și suferirea lor, se cuvine să cuprindă acest îndemn al Sfântului Isaac Sirul, de o frumusețe existențială dumnezeiască, pe care nu ne putem stăpâni să nu-l reproducem și în acest cuvânt înainte: „Ce este inima milostivă? Și a zis: O inimă care arde pentru întreaga zidire, pentru oameni, pentru păsări, pentru dobitoace, pentru draci și pentru orice făptură. Și când își aduce aminte de ele sau când le vede pe ele, lacrimi izvorăsc din ochii celui milostiv. Din mila cea multă și mare care-i stăpânește inima, și din suferința cea multă, inima omului se mânie și nu poate răbda sau auzi sau vedea că vreo făptură este păgubită sau mâhnită. Și din pricina aceasta, el înalță rugăciune cu lacrimi și pentru dobitoace, și pentru vrăjmași adevărului și pentru cei ce-l necăjesc în tot ceasul, asemenea și pentru făpturile cele târâtoare se roagă el, din mare și nemăsurată mila lui, care curge din inima sa, după asemănarea lui Dumnezeu. El se roagă să fie păzită toată firea și iertată”.\nDincolo de soluțiile generale oferite judicios de autor, rămâne fiecăruia să găsească soluții adecvate în „micile” situații concrete cu care se va confrunta, care prin particularități neprevăzute ies din tiparele cadrelor generice.\nBiserica Ortodoxă, creștinii care-și asumă apartenența la ea, au o moștenire spirituală extrem de prețioasă, plătită scump, cu sângele răscumpărător al lui Iisus Hristos, Fiul lui Dumnezeu. Este o moștenire care nu poate fi risipită fără tragică vinovăție, moștenire care se cere păstrată, îmbogățită și transmisă mai departe, din neam în neam, până la sfârșitul veacurilor.\nCu „Zeul toleranței” și descreștinarea creștinismului. O perspectivă ortodoxă, ne aflăm în fața unei lucrări monografice de anvergură, extrem de incitantă prin temă, poate oarecum intimidantă prin dimensiuni. Norocul este că stilul scrierii este alert, capabil să ne captiveze întru citire, totodată și întru gândire și trezire spirituală responsabilă. Bogăția de informații este incredibilă, ele fiind extrase și din cele mai ascunse unghere de biblioteci și site-uri. Este o lucrare care ar putea constitui o excepțională teză de doctorat la oricare dintre marile universități ale lumii, dar aproape sigur că ar fi greu de acceptat chiar și la cele mai multe dintre facultățile de teologie ortodoxă, din pricina problemelor „delicate” tratate. Sunt probleme pe care cei mai mulți dintre factorii de răspundere ai Bisericii preferă cel mai adesea să le treacă sub tăcere. Cauza este mereu aceeași păcătoasă corectitudine politică, care pândește amenințătoare la orizontul oricărei normalități firești, impunându-se, din păcate, uneori chiar și în discursul oficial sau oficios al Bisericii.\nCum am mai amintit, lucrarea este în mod clar și asumat apologetică. Autorul demontează cu calm și fermitate toate acuzațiile mârșave la adresa creștinismului adevărat, îndeosebi la adresa Bisericii Ortodoxe. Toate demonstrațiile sunt dezvoltate pe baza unei logici pure și simple, fără cusur. Analizele sale sunt de o maturitate spirituală convingătoare. Este o lucrare care pune în evidență la fiecare pas confuziile grave în care rătăcește lumea contemporană. De câte ori este necesar, autorul face legătura cu evenimente din istoria Bisericii noastre, mai veche sau mai nouă, adesea cu actualitatea zilelor noastre. Totodată, avem de a face cu o carte mărturisitoare, la a cărei mărturisire nu poți să nu aderi, dacă-ți asumi apartenența la Biserica Ortodoxă.\nCeea ce este primordial și contează mereu pentru autor este dreapta credință. Orice judecată este supusă acestui criteriu obiectiv. El nu se sfiește, atunci când situația o impune, să fie critic chiar și cu unii pași greșiți făcuți în Biserica Ortodoxă Română, nu ezită să pună degetul pe rănile ei, uneori supurânde (ierarhi francmasoni; poziția ei în unele asocieri așa-zis ecumenice; ezitări în exprimarea unor atitudini neechivoce, conforme învățăturii de credință, în cazuri de acută criză spirituală și morală a societății etc.). Tonul este totdeauna decent, dar extrem de ferm. În virtutea raportării sale totale la dreapta credință, autorul are poziții asumat tranșante, lipsite de orice urmă de teamă că ar deranja, în acest fel, pe unii sau pe alții6. Într-un fel, așa cum i-o impune și alura sa angelică, autorul trage un semnal de alarmă de tipul: „Să stăm bine, să stăm cu frică, să luăm aminte!”. Limbajul folosit recurge adesea la termeni medicali, de tipul „tămăduire”, „medicament”. Aceasta este în fond ținta trasată de Hristos Bisericii căreia îi aparținem: reîntoarcerea la normalitate și la firesc, tămăduirea unei lumi bolnave de ideologii atee și anticreștine.\nLucrarea a fost scrisă înainte de călugărire, dar se vădește la autor o limpede vocație monahală. Rigoarea dogmatică și canonică a tratării mărturisesc în acest sens. Cum își va continua parcursul teologic și duhovnicesc tânărul și atât de înzestratul autor nu putem ști, dar cartea de față mărturisește apăsat despre nașterea unui apologet redutabil în spațiul teologic românesc.\n Note 1 Nu mai putem spune orb, trebuie să spunem nevăzător; nu mai putem spune surd, ci hipoacuzic; nu mai putem spune țigan, trebuie să spunem rrom (nu se știe totdeauna prea precis cu câți de r!); nu mai putem spune negru, trebuie să spunem afro-american; nu mai putem spune bătrân, trebuie să spunem senior etc.\n2 Sfântul Isaac Sirul, Cuvântul XXIII, în Filocalia, vol. X, trad. de Pr. Prof. Dr. D. Stăniloae, EIBMBOR, București, 1981, p. 133.\n3 Legile noahide ar fi următoarele: 1. Credința într-un Dumnezeu unic (interzicerea idolatriei); 2. Respectul datorat lui Dumnezeu (interdicția de a blasfemia Numele lui Dumnezeu); 3. Respectul pentru viața omenească (interdicția de a ucide); 4. Respectul pentru proprietatea celuilalt (interzicerea furtului); 5. Respectul pentru integritatea familiei (interzicerea relațiilor sexuale nefirești); 6. Instituția unei justiții echitabile (stabilirea de tribunale); 7. Respectul animalelor (interdicția de a se consuma carne luată de la un animal ce ar fi încă viu) (http://7loispourlhumanite.org; www.akadem.org; Wikipedia). Ordinea în care sunt expuse diferă de la o sursă la alta. Fiecare dintre ele își află detalieri în cadrul celor 613 mitzvot (porunci) cuprinse în Torah (numărul 613 ținând totuși de învățătura rabinică, principalii rabini indicați fiind Rabbi Simlai, Rabbi Simeon ben Azai, Rabbi Eleazar ben Yosse Galileeanul).\n4 Definiția rădăcinii latine a cuvântului ne dă și accepțiile următoare: a purta, a sprijini (I. Nădejde, Dicționar latin-român, Ed. Contemporană, ediția XIX, f. l., f. a., p. 660.).\n5 Ibidem.\n6 Lucrarea va naște probabil unele acuzații de antisemitism. Prevăzând aceasta, autorul are grijă să ne avertizeze: „A considera unele afirmați despre rătăcirea gândirii iudaice ca antisemitism poate fi făcută numai privind foarte simplist și politically correct lucrurile. Este limpede pentru orice minte curată că există o diferență clară între dezvăluirea unei învățături greșite și condamnarea în masă a poporului evreu. (…) Dacă unii oameni nu au discernământ și înțeleg din aceste cuvinte să urască pe evrei, aceasta nu înseamnă că creștinii nu trebuie să mai vorbească niciodată despre rătăcirea iudaică. (…) Lumea este plină de ură și este sătulă de ea, atât poporul evreu, cât și noi toți”. Ar mai fi de menționat și citatul din Pr. James Bernstein, unde, printre altele asemenea, se spune: „Antisemitismul este în întregime ostil Evangheliei”.\n","date":"31-12-2009","img":"https://axaneamului.ro/posts/magazine/axa-ii/30/toleranta-si-intoleranta/images/0.jpg","permalink":"https://axaneamului.ro/posts/magazine/axa-ii/30/toleranta-si-intoleranta/","series":["AXA ANUL II"],"tags":null,"title":"Toleranță și intoleranță","youtube":""},{"author":"Centrul European de Studii Covasna – Harghita","categories":null,"content":"Haromszek, nr. 5846 din 01.12.2009\nSylvester Lajos 1 Decembrie În timp ce statuia de la Reci, a honvedului decapitat, a fost excavată din curtea muzeului, un cunoscut de-al nostru, istoric și filozof, a făcut și el săpături în domeniul său de activitate, scoțând la lumină din străfundurile istoriei o serie de documente care conțin atât pasaje ce garantează drepturile minorităților cât și o interpretare prin prisma drepturilor internaționale și a celor publice. Documentele fac referire la datele de 1 decembrie 1918 și 9 decembrie 1919, acesta din urmă fiind tratatul semnat la Paris, între Puterile Aliate și România.\nPe cine lovesc ei peste gură? Documentele de mai jos sunt importante, deoarece în toiul agitațiilor politice mârșave, legate de alegerile prezidențiale din România, dăunătorii români - mai mici și mai mari - le consideră inexistente, trecându-le sub tăcere. În ceea ce privește tematica limbajului public, predomină amestecul isteric al pornirilor tensionate și discursul manipulat, un aspect în acest sens fiind acela dacă actualul președinte de stat a lovit sau nu un copil, în urmă cu cinci ani .\nÎn tot acest răstimp, nu se spune dacă cei doi candidați la prezidențiale dispun sau nu de programe privind minoritățile, ci doar atât că au ridicat biciul cu tricolor împotriva autonomiei teritoriale a Pământului Secuiesc. Există oare, pe lângă asigurarea unor funcții apropiate guvernului, promisiuni - demne de conceptul de la 1 decembrie 1919 de la Alba Iulia - de zăpăcire a maghiarilor transilvăneni, promisiuni care ulterior se dovedesc a fi mincinoase și mârșave?\nNici măcar astfel de promisiuni nu există. Ca să nu mai amintim de acele drepturi cerești prevăzute de tratatul - cu caracter obligatoriu pentru România - adoptat în data de 9 decembrie 1919. Oare Mircea Geoană ne va da pe ușă afară, așa cum a procedat în perioada încheierii alianței politice cu PD-L? Noi de fapt nu percepem ce au făcut ei cu noi.\nÎn final, dacă nu vom fi atenți, important nu va fi copilașul de zece ani lovit peste gură, ci noi vom fi cei care vom păți acest lucru. Să ne trezim măcar în ultimul moment și să ne facem auzit glasul, nu numai pentru ciolanul cu funcții aruncat în fața noastră, ci și pentru revendicările noastre reale.\nPetiția de la Alba Iulia Ca principii fundamentale ale întemeierii noului stat român, Adunarea națională proclamă următoarele: 1. Libertate națională deplină tuturor popoarelor conviețuitoare. Fiecare individ va beneficia de utilizarea propriei sale limbi în domeniul învățământului, administrației publice și justiției. Fiecare popor va primi, potrivit procentului numeric pe care îl reprezintă, drept de reprezentanță în legislativul și la guvernarea țării. 2. Legitimițăți egale și libertate confesională deplină tuturor confesiunilor țării. (1 decembrie 1918)\nTratatul de la Paris privind minoritățile Paragraful 11 al Tratatului de la Paris privind Minoritățile, încheiat la 9 decembrie 1919 între Puterile Aliate și România, cuprinde următoarea prevedere: România contribuie la autorizarea dreptului membrilor colectivităților de secui și sași din Transilvania de a dispune, sub supravegherea Statului Român, în probleme confesionale și educaționale, respectiv de autoguvernări locale. Potrivit paragrafului 45 al Tratatului (Dictatului) de Pace de la Trianon, semnat la 4 iunie 1920, teritoriile situate în afara granițelor stabilite pentru Ungaria în paragraful 27, sunt recunoscute de prezentul Tratat ca aparținând României.\nTratatul de Pace de la Paris, din 9 decembrie 1919, încheiat între Puterile Aliate și România, a fost semnat din partea României de generalul Constantin Coandă, fost premier.\nHaromszek, nr. 5847 din 02.12.2009\nDemeter J.Ildiko Provocare de extremă dreapta la Sfântu Gheorghe În pofida tuturor promisiunilor poliției, spiritele au fost tulburate ieri, la Sfântu Gheorghe: organizația Noua Dreaptă, care grupează tineri români extremiști, a mărșăluit provocator și vociferând prin centrul orașului și, deși populația s-a ferit cu înțelepciune din calea ei, Mișcarea de Tineret 64 de Comitate (HVIM) a ridicat mănușa și a organizat un fel de contrademonstrație.\nÎntre cele două tabere s-au postat două cordoane de jandarmi. La un moment dat, și-au făcut apariția și trupele de intervenție însă nu a fost nevoie să intervină, cele două tabere mulțumindu-se cu vociferările reciproce. Membrii Noi Drepte - aproximativ 150 - sosiseră înainte de masă, cu mai multe autobuze și autoturisme și au fost direcționați de jandarmi direct către parc. Între biserica unitariană și cea catolică s-au organizat pe rânduri. Își fluturau drapelul verde cu cruce celtică, dar și tricolorul românesc și hărți ale României Mari, scandau lozinci și cântau, îndreptându-se către biserica ortodoxă.\nAu mărșăluit pe trotuar, însă nu chiar ca niște vizitatori civili ai orașului. Strigau texte de genul: „Pământul Secuiesc - pământ românesc, trebuie unitate națională, noi suntem români, Harghita și Covasna sunt părți ale României”. La mică distanță de ei, în parc, aproximativ 20 de tineri maghiari încercau să-i huiduiască și deși era clar că cei vizați nu înțelegeau, s-a scandat de mai multe ori „Să piară Trianonul”. Pentru câteva momente, tinerii români îmbrăcați fals elegant, cu cravată roș-galben-albastră și tinerii maghiari cu pantaloni de camuflaj și bocanci, aflați fiecare pe câte un trotuar în fața Casei cu Arcade, s-au privit ochi în ochi și au făcut declarații presei: unii au spus că au dreptul cetățenesc de a sărbători oriunde și că aceasta nu este o acțiune politică ci una națională, pentru susținerea românilor asupriți și a secuilor maghiarizați, iar ceilalți, că extremiștii nu au ce căuta aici, că au venit doar pentru a provoca și a jigni și că ar fi mai bine să-și consume energia pentru a-și dezvolta mediul lor mai restrâns, deoarece maghiarii nu merg acolo să facă ordine. Oaspeții neinvitați, apreciați de către politicienii români și maghiari și de către autorități ca fiind nedoriți aici, au intrat apoi în biserică, iar după ce au ieșit, au încercat din nou să vocifereze pentru a acoperi glasul tinerilor secui, puțini la număr. S-au postat apoi în spatele masei de aproximativ 300 de persoane care sărbătoreau, pornind - scandând, cântând și fluturând un drapel de 10 metri - către statuia lui Mihai Viteazul. În acest răstimp, tinerii maghiari au intonat, în fața statuii pașoptiste, imnul secuiesc. Cetățenii pașnici participanți la festivități erau conduși de preoți ortodocși. În piață defilau câțiva călăreți îmbrăcați în costume populare și mai multe formațiuni militare. A luat cuvântul prefectul Codrin Munteanu, care a evocat evenimentele unirii de la 1918 și a făcut referire la drepturile minorităților, promise la adunarea de la Alba Iulia. În opinia sa, România a îndeplinit cu măreție promisiunile făcute atunci, stabilind astfel în Europa unul din cele mai înalte etaloane, modelul din țară fiind considerat un exemplu. Consilierul orășenesc Rodica Pârvan a dat apoi citire unui text foarte bombastic despre însemnătatea marii uniri. Au depus apoi coroane aproximativ 50 de instituții și oficii, partide și organizații civile și chiar și formațiile populare care au evoluat. Pe lângă simpatizanții Noii Drepte, sosiți din mai multe județe, au fost și delegații din Buzău, Sibiu, Brașov și Suceava. Cu excepția subprefectului Gyrogy Ervin nu era nici un conducător maghiar de instituție. Pe la mijlocul manifestării, tinerii patrioți români au plecat relativ în liniște, însoțiți de jandarmi, iar spectatorii au așteptat să se încheie programul folcloric . După două ore, doar câteva stegulețe de hârtie aruncate mai semnalau că centrul județului Trei Scaune nu a trăit o zi obișnuită la data de 1 decembrie 2009.\nHaromszek, nr. 5847 din 02.12.2009\nGazda Jozsef Promisiuni neonorate/Gânduri de 1 decembrie Întâi decembrie… Sărbătoare mare! Sărbătoare națională! Sărbătoarea nașterii României Mari. Ziua procreării copilului. Sau cum mai este pomenită altfel: Alba Iulia. Sau mai pe larg: marea adunare de la Alba Iulia, sau și în alt fel: adunarea națională de la Alba Iulia. Da, adunare națională. Adunarea națională a românilor transilvăneni. La care s-au strâns 1.228 de oameni din toate colțurile Transilvaniei, cu ajutor din partea statului ungar (Jaszi l-a liniștit pe Maniu, care urma să plece la Budapesta la finele lunii: guvernul ungar nu va împiedica organizarea unei adunări naționale, dimpotrivă, MAV a alocat, la ordin de sus, trenuri separate pentru românii care se vor deplasa la adunarea de la Alba Iulia, de la 1 decembrie, în felul acesta, referendumul va putea fi, probabil, evitat), și unde a fost proclamată unirea Transilvaniei cu țara-corn de până atunci, în limbaj popular, cu Regatul. (Tot în paranteză fie spus: la 22 decembrie a avut loc la Cluj o contra-mare adunare, la care s-a încercat exprimarea dreptului valabil, și pentru maghiari, la autodeterminare - în interiorul Ungariei unitare și neciuntite, revendicăm egalitate deplină în drepturi, libertate și autoguvernare pentru toate națiunile de aici -, căreia forța armată română opresivă i s-a opus cu vehemență. Organizatorul marii adunări - la care au participat 40.000 de oameni, printre care și șvabi și români din Banat, care votaseră pentru rămânerea lângă Ungaria -, Apathy Istvan a fost și el condamnat la moarte, deși ulterior sentința nu a fost dusă la îndeplinire.)\nRevenind la Alba Iulia, la data de 1 decembrie, în această zi s-au prefigurat lucruri istorice. Va lua naștere statul român, Mare, unitar, statul național, în care vom fi și noi, maghiarii din Transilvania, din Regat. Așa, fără nume, neobservați, la foc de veghe. Tolerați ceva timp. Pentru că încă de pe atunci eram o națiune vinovată, căreia, drept pedeapsă, a trebuit să îi fie ciopârțiță țara, patria noastră veche de mai bine de 1.000 de ani, cea mai veche țară din Europa.\nȘi pentru ce? Există legende. Antanta i-a promis-o României în schimbul atacării, la 1916, fără nici o declarație de război, a monarhiei până atunci aliate. Așadar târguiala s-a făcut. Dar a existat și un alt motiv. Să-i spunem și acestuia pe nume. Românii nu se simțeau bine sub domnie ungară. Domnia austriacă au acceptat-o cum au acceptat-o . Ura sălășluia în sufletele lor (Românii evaluau istoria popoarelor transilvănene prin prisma unor puncte de vedere exclusiv naționale românești. În această viziune, poporul român transilvănean apărea ca unul care, în pofida originii sale nobile, gâfâia sub oprimarea maghiarilor barbari, iar împotriva tiraniei acestora, poporul român a protestat în permanență prin revolte naționale).\nCe am făcut să merităm toate acestea? Viziunea Sfântului Ștefan - respectă-i pe străini deoarece ei sunt giuvaerele coroanei tale - este un fapt istoric. Tot un fapt istoric este și acela că adunarea națională de la Turda a fost prima - din lume - care a proclamat, la 1568, legea libertății conștiinței. Iar această lege le-a asigurat drepturi egale bisericilor greco-catolică și ortodoxă.\nUră! Doar ură! Când s-a stabilit la Alba Iulia Libertate națională deplină pentru popoarele conlocuitoare. Fiecare popor are dreptul la educație și guvernare în propria-i limbă, la administrație proprie, la indivizi aleși din propriile-i rânduri (punctul II al Rezoluției), e de mirare că toate au rămas doar pe hârtie? Contravin modului românesc de gândire, concepției românești. Și în Transilvania este validat următorul principiu: Pentru copiii cetățenilor români, este posibil exclusiv învățământul în limba română. Deși au trecut 91 de ani, încă mai avem școli iar principiul este și azi principiu. Iar promisiunea cu fiecare popor are dreptul la educație și guvernare în propria-i limbă, la administrație proprie, la indivizi aleși din propriile-i rânduri, a rămas doar o promisiune. Președintele Băsescu a spus la Budapesta: Niciodată! Niciodată nu va avea maghiarimea din România autonomie, cu alte cuvinte: niciodată nu vor respecta această promisiune făcută la Alba Iulia. Cel puțin așa gândește primul om - în aceste momente - al țării. Și la fel gândesc și cei care se vor afla la putere. Să se dea drepturi? Pentru ce?\nAu trecut 91 de ani de la acel 1 decembrie. Groaznice vremuri! Și de atunci, mergem tot înapoi. Pentru că mai degrabă ne îndepărtăm decât să ne apropiem de îndeplinirea celor hotărâte pe atunci de crema românimii transilvănene. Deși vremurile au avansat! Iar spiritul care a caracterizat Monarhia Austro-Ungară tot va trebui să triumfe mai devreme sau mai târziu, pentru că era un spirit mai înalt, mai drept și mai uman. Însă pentru ca el să triumfe, depinde de noi, de lupta noastră. În lupta noastră am putea lua ca exemplu lupta de odinioară a românilor transilvăneni. Nici ei nu au primit gratis Transilvania. Nici ei nu au primit gratis România Mare. Au luptat pentru ele.\nHaromszek, nr. 5858 din 15.12.2009\nFarkas Reka Vor prefect maghiar În cazul asumării unui rol la guvernare, UDMR și-ar dori un prefect maghiar în Trei Scaune și o reprezentare maghiară mai bună decât în urmă cu un an în conducerea instituțiilor județene - a declarat președintele filialei județene a UDMR, Tamas Sandor. Duminică, UDMR și PD-L au negociat din nou la București, însă deocamdată nu au ajuns la acest nivel.\nCa prim pas, vor purta discuții pe marginea componenței guvernului, după care vor vorbi și despre prefecții și conducătorii maghiari de instituții. În județul Covasna, insistă asupra numirii unui prefect maghiar și ar dori ca în cazul conducătorilor de instituții să fie validat principiul proporționalității etnice (75% maghiari, 25% români), un obiectiv de perspectivă fiind ca acest lucru să fie prevăzut și de o lege, cum se întâmplă în Tirolul de Sud. Le este clar că acest lucru nu este posibil imediat, însă și-ar dori să obțină un procent ceva mai bun decât a fost cel de anul trecut, înainte de destituirea conducătorilor maghiari de instituții.\nTamas Sandor a mai declarat că joi a fost prezent la București, la consfătuirea consultativă a președinților teritoriali, în cadrul cărora au fost formulate propuneri. Președinții teritoriali au definit reorganizarea regională corespunzătoare, accelerarea descentralizării și modificarea legii învățământului drept cele mai clare și mai imporante condiții ale participării la guvernare.\nSzekely Ujsag, nr. 48 din 04-10.12.2009\nKadar Edit Ședința de bilanț a Ordinului Istoric al Vitejilor Statul-major din Transilvania al Ordinului Istoric al Vitejilor, înființat de Horthy Miklos, și-a convocat la Miercurea Ciuc ședința de bilanț din acest an. La întrunire au fost prezenți viteazul Hunyadi Laszlo - căpitanul căpităniei Ordinului Istoric al Vitejilor, viteazul Lazar Elemer - căpitan de stat major, viteazul Kocsis Laszlo - căpitan de stat major, conducătorii scaunelor transilvănene .\nȘedința a fost deschisă de v. Lazar Elemer, căpitan de stat major pe țară. Acesta a prezentat evenimentele din 2009 și planurile pentru 2010. Conducătorul Ordinului a atras atenția asupra îndeplinirii misiunii asumate în interesul națiunii, al secuimii. Ordinul trebuie să se afle în slujba progresului maghiarimii, protecției tradițiilor maghiare, respectiv restabilirii conștiinței morale . Noi trebuie să creăm o imagine pozitivă de viitor, a subliniat v. Lazar Elemer.\nAu urmat raporturile de bilanț prezentate de conducătorii din Scaunul Sepsi, zona Sovata-Ocnele, Scaunul Odorhei, Scaunul Gheorgheni, Scaunul Ciuc,. Scaunul Mureș și Scaunul Brăduț-Micloșoara. V. Benko Emoke, căpitanul Scaunului Brăduț-Micloșoara, a insistat asupra amplasării unui stâlp funerar în memoria lui Kerekes Izsak, erou de baladă. V. Kadar Edit - locotenent - a prezentat drapelul vitejilor din Scaunul Brăduț-Micloșoara.\nV. Hunyadi Laszlo a atras atenția asupra valorilor Transilvaniei și a subliniat că își asumă în continuare stimularea respectului de sine al poporului din Transilvania.\nÎn opinia viteazului Kocsis Laszlo - căpitan de stat major din Transilvania de Nord, Ordinul Istoric al Vitejilor reprezintă pulsul națiunii, atât ordinul, cât și întreaga națiune trebuie să se supună unei schimbări morale.\nV. Lazar Elemer a pomenit despre proiectul porții secuiești ce urmează a fi amplasată în localitatea ungară Kenderes. Poarta e sculptată de meșterii secui din Bazinul Baraolt, din respect față de guvernatorul Horthy Miklos. Amplasarea porții secuiești se află sub patronatul Ordinului Istoric al Vitejilor. Acțiunea a fost susținută și de Asociația Horthy Miklos, Uniunea Marinarilor și Autoguvernarea din Kenderes.\n","date":"31-12-2009","img":"https://axaneamului.ro/posts/magazine/axa-ii/30/traduceri-din-presa-de-limba-maghiara-din-romania/images/0.jpg","permalink":"https://axaneamului.ro/posts/magazine/axa-ii/30/traduceri-din-presa-de-limba-maghiara-din-romania/","series":["AXA ANUL II"],"tags":["Revista presei maghiare"],"title":"Traduceri din presa de limbă maghiară din România","youtube":""},{"author":"Ștefan Plămădeală","categories":null,"content":"Un nou început – mult așteptatul? Survolarea mirajului european continuă, vrem în UE cu toată tăria, sîntem oferiți sincer și necondiționat binevoitorilor și atotștiutorilor „frați” de la Bruxelles. Perseverența de care dau dovadă „autocrații” conducători ai destinului nostru politic merită remarcată, păcat că în alte domenii „satul arde și baba se piaptănă”.\nEuropa promite Chișinăului un nou început Ieri s-a desfășurat reuniunea a XI-a a Consiliului de Cooperare RM-UE. La Bruxelles, delegația RM a fost condusă de premierul Vlad Filat, avându-i alături pe ministrul Afacerilor Externe și Integrării Europene, Iurie Leancă, și pe viceministrul de Externe, Natalia Gherman, desemnată negociator-șef din partea Chișinăului a noului Acord de colaborare cu UE.\nLa reuniune, pentru prima dată în istoria relațiilor RM-UE, a fost adoptată o declarație comună în care sunt susținute eforturile RM și menționate acțiunile în vederea apropierii țării noastre de UE. Printre acestea se numără lansarea negocierilor privind Acordul de Asociere și, în acest context, determinarea părților de a face pași concreți în vederea creării zonei de liber schimb cuprinzător și aprofundat. De asemenea, părțile și-au declarat intenția de a lansa în anul 2010 dialogul cu privire la liberalizarea regimului de vize. Iar declarațiile făcute ieri-seară la conferința de presă comună susținută de Vlad Filat și Frank Belfrage, Secretarul de Stat pentru Afaceri Externe al Suediei, țară care, până la 1 ianuarie 2010, deține președinția UE, vorbesc despre demararea unei importante și ambițioase etape în colaborarea RM-UE. (Timpul)\nNota din catalogul european Avînd o coaliție de guvernare atît de pro-europeană, declarația de dragoste fiindu-ne arătată din chiar denumirea ei – Alianța pentru Integrare Europeană, nu putem decît să acceptăm ca ceva firesc aprecierea pozitivă a Consiliului de Cooperare dintre cele 2 state. Apare însă o întrebare la fel de firească și desigur retorică: pozitivă pentru cine?\n„Consiliul a apreciat ca pozitiv procesul politic din RM” „Am obținut ce ne-am dorit: să existe un început, la fel ca și în cazul Serbiei. Obținerea regimului liberalizat de vize depinde de felul în care vom gestiona procesele de la Chișinău. Negocierile noului cadru contractual dintre RM și UE, care va fi un Acord de Asociere, vor fi lansate la 12 ianuarie, din care moment începe și misiunea experților de elaborare a foilor de parcurs”, a declarat Filat după reuniunea Consiliului. „Pentru prima dată constatăm cu satisfacție faptul că organul Consiliului de Cooperare a adoptat o declarație prin care se menționează că acțiunile Guvernului RM sunt pozitive.\nDe asemenea, a fost semnat un memorandum cu privire la asistența consultativă pentru continuarea procesului de integrare europeană (presupune delegarea de către UE a unui grup de consilieri de rang înalt în instituțiile-cheie ale RM, care vor ajuta autorităților noastre să elaboreze și să implementeze politici sectoriale în domeniul integrării europene - n.r.). Acțiunile concrete deja realizate vin să confirme angajamentul asumat al RM”, a menționat Filat, mulțumind totodată UE pentru deschiderea fără precedent față de RM, inclusiv în ceea ce privește asistența financiară acordată RM de Bruxelles. „Sunt încântat să anunț că UE și RM se vor angaja într-un Acord de asociere, care va fi ambițios și va contribui la integrarea economică și politică a RM în UE”, a declarat, la rândul său, președintele Uniunii Europene, Herman Van Rompuy. El a apreciat eforturile pe care noua conducere de la Chișinău le face întru asigurarea drepturilor omului, dar și deschiderea acesteia către Parteneriatul Estic (politica de vecinătate a UE, privită cu scepticism de fosta guvernare comunistă - n.r.). „Consiliul a apreciat ca pozitiv procesul politic din RM. A fost primul Consiliu de Cooperare cu noul guvern și echipa dlui Filat este angajată pe calea proceselor democratice, fapt apreciat de UE”, a spus Van Rompuy, care însă a amintit, totodată, că pentru viitorul RM este extrem de important angajamentul pro-european și pro-reformist al Guvernului de la Chișinău.\nÎn declarația comună, UE a recunoscut aspirațiile europene ale RM, fapt confirmat, în cadrul conferinței de presă comune, și de Frank Belfrage, Secretarul de Stat pentru Afaceri Externe al Suediei. „Am adoptat o declarație prin care susținem acțiunile echipei Filat și această declarație marchează un nou punct de plecare în relațiile dintre RM și UE”. Frank Belfrage a declarat că RM se află pe calea reformelor democratice și s-a arătat convins de faptul că echipa condusă de Vlad Filat va face față provocărilor. „RM este vecinul UE și este firesc ca relația UE-RM să se consolideze”, a menționat oficialul suedez. (Timpul)\nHomo premierus sapiens Încălzit în adîncul inimii de Nașterea Domnului (să-i spunem și Noel pentru a-l aduce în extaz pe domnul prim-ministru), bucuros că a mai dat o „dovadă” a democrației prin faptul că într-o țară ortodoxă pe stil vechi Nașterea Domnului se sărbătorește oficial pe 25 decembrie, prim-ministrul ne pune în față într-un interviu arhicunoscutele sale „idei”, „realizări” și „principii”, căpătate evident după un îndelungat proces de acumulare și sintetizare al valorilor „europene” cum ar fi „toleranța”, „libertatea”, „democrația” ș.a., pe care noi micuțul neam de ciobănași le vom învăța de la dumnealui. Cînd ai așa cap, vai de picioare!\nVlad Filat, prim-ministru al Republicii Moldova: „Nu mai avem dreptul să facem un pas înainte și doi înapoi” - Dle Filat, mă gândeam să încep cu altă întrebare, dar am intrat în guvern și am văzut pe hol niște doamne împodobind bradul de Crăciun și… de ce abia acum?\n- Păi, nu sunt eu cel care decide împodobirea bradului. Important e ca în ajunul Crăciunului el să fie împodobit și să stea la locul potrivit. Așa cum e la mine acasă, de altfel, unde bradul demult e pregătit pentru a întâmpina colindătorii. Dar bradul nu e o prioritate în sine. Prioritar am considerat să oferim, în sfârșit, posibilitatea de a serba Crăciunul pe stil nou celor care doresc să serbeze la 25 decembrie. A fost o decizie asumată, chiar dacă știam că poate fi și riscantă. Dar, m-am convins nu o dată - dacă dorești să obții ceva, trebuie să-ți asumi și eventualele riscuri.\n- E adevărat, unii reprezentanți ai clerului v-au și criticat pentru această decizie. O mult mai mare parte a societății a salutat-o însă… Dacă pornim de la premisa că guvernarea AIE se va menține la putere cel puțin încă doi-trei ani, putem spera că se va ajunge la oficializarea definitivă a datei de 25 decembrie?\n- Indiferent de contextul politic, foarte curând vom fi puși în situația nu doar să ne declarăm aspirațiile europene, ci și să îmbrățișăm valorile europene. Și aici e vorba inclusiv de modul în care abordăm o problemă sau alta, inclusiv de felul în care respectăm libertatea persoanei. Într-o societate modernă, toleranța este condiția indispensabilă pentru o dezvoltare armonioasă. Noi, însă, se pare că doar vorbim de toleranță, de vreme ce o hotărâre atât de inocentă a provocat asemenea reacții.\n(…)\n- La 25 decembrie, ziua în care va apărea acest interviu, se vor face exact trei luni de la învestirea guvernului pe care îl conduceți. Chiar dacă perioada de grație pentru un executiv e de 100 de zile, vă rog să numiți astăzi trei evenimente care ne-au marcat și v-au marcat în aceste trei luni.\n- Nu cred că am beneficiat de „indulgența” celor 100 de zile. Din prima zi am avut parte de o analiză foarte dură, pe care mi-a asigurat-o așa-numita opoziție, dar și unii „amici”... Dar nu cred că trebuie să dimensionăm activitatea unui guvern prin prisma unei anumite perioade de timp, mai ales că trei luni de zile este un termen prea mic pentru multitudinea de probleme cu care se confruntă RM. Însă, pot spune că obiectivele pe care ni le-am propus au fost realizate. Dacă e să identificăm, totuși, trei evenimente pe care le-am trăit nu doar ca premier și ca membru al AIE, ci și ca simplu cetățean, primul ar fi învestirea guvernului. Care n-a fost deloc ușoară, deși, probabil, aparent părea simplă.\nDar acest act a fost precedat de sute de discuții, de compromisuri realizate, pe alocuri, acolo unde era imposibil de găsit loc pentru compromis… Un compromis este și Programul de guvernare, pe care eu mi-l imaginam altfel, recunosc, dar pe care l-am acceptat în varianta în care este pentru că anume în această variantă se regăsesc toate cele patru componente ale AIE. Este un compromis rezonabil, care permite acestui guvern de alianță să existe și mă bucur că l-am găsit. Căci acest guvern este o nouă etapă în dezvoltarea țării noastre. Am redat RM o guvernare liberal-democratică după opt ani de dictatură comunistă și prin activitatea noastră de zi de zi vrem să valorificăm această șansă.\nAl doilea eveniment sunt negocierile cu Fondul Monetar Internațional (FMI). Spun asta având în vedere gravitatea situației economice din țară și Bugetul - dacă e posibil să-l numim astfel, la acea etapă - lăsat de comuniști. Eu nu am prea vorbit despre aceasta, dar țara, de facto, se afla în incapacitate de plată. Condițiile cu care a venit FMI au fost și rămân foarte dure, dar sunt extrem de necesare pentru a pune fundamentul unei creșteri economice sănătoase în RM - care, ulterior, să ne ofere acele venituri necesare pentru a rezolva multiplele probleme sociale. Știu, acordul cu FMI a însemnat adoptarea unor măsuri pe alocuri nepopulare.\n- Cu care comuniștii au speculat atât în campanie, cât și după alegeri...\n- Tocmai asta e diferența dintre noi și comuniști - ei speculează, noi ne asumăm acțiuni, gândindu-ne nu la trecut, ci la viitorul RM și al cetățenilor ei. Aceasta înseamnă să iei decizii asumate, fie și riscante. Înțelegerea pe care am realizat-o cu FMI într-un termen-record a reprezentat startul activității Guvernului în fapt, nu pur calendaristic. Acest acord a transmis un mesaj clar către partenerii noștri de dezvoltare și cei politici, dar și către instituțiile financiare, oferindu-ne astfel posibilitatea de a primi acele surse financiare care ne-au permis să ne îndeplinim angajamentele, ca stat, față de cetățenii noștri.\nDin acest acord au rezultat și parametrii care stau la baza Bugetului pentru anul viitor, precedate de un șir de acțiuni pe care ni le-am asumat în cadrul Programului de stabilizare și relansare economică a RM. Desigur, nu totul ne-a reușit. Este vorba, înainte de toate, de faptul că n-am majorat salariile în sfera bugetară, pentru funcționarii publici - dar nu am avut resurse financiare pentru așa ceva. Totodată, am încrederea că, prin acțiuni concrete și printr-o administrare fiscală eficientă, în 2010 vom putea să revenim la această problemă și să asigurăm creșteri de salarii și în această zonă.\n- Fiți de acord că, totuși, o eventuală neonorare a angajamentelor privind pensiile și salariile poate știrbi enorm din încrederea ce v-a fost acordată.\n- Am majorat salariile profesorilor, aducându-le la nivelul mediu pe economie. A fost o datorie, dacă vreți, și personală față de acești oameni. Dar nu imaginea este scopul nostru suprem. Scopul nostru a fost să asigurăm stabilitatea în actul de guvernare și perspectivă. Și, de ce nu, să demonstrăm că o guvernare liberal-democratică nu este nici pe departe o catastrofă, precum preziceau falșii oracoli. Cred că oamenii deja resimt acest lucru. În ceea ce ține de pensii, pentru 1 aprilie viitor vom veni cu majorări, dar vom merge pe o cu totul altă filozofie - ne vom concentra, în special, pe cei care au cele mai mici pensii, pentru a echilibra situația.\n- Și dacă e să ne referim la cel de-al treilea eveniment?\n- Acesta a culminat, la 21 decembrie, cu Declarația comună UE-RM, pe care am făcut-o la Bruxelles. E adevărat că aceasta a fost precedată de multe alte, pe alocuri mai puțin vizibile, acțiuni. E vorba de prima mea vizită la Bruxelles împreună cu colegul meu Iurie Leancă, ministrul de Externe; de multiplele vizite întreprinse de dumnealui în capitalele europene, la diferite reuniuni; de activitățile pe care le-am avut în Chișinău cu înalți oficiali europeni, dar și de acțiunile celor care, la nivel tehnic, de experți, au muncit în toată această perioadă. Doar implicarea plenară pe toate aceste dimensiuni ne-a permis ca, luni, să obținem victoria la Bruxelles.\nChiar dacă Declarația e redactată într-un limbaj foarte diplomatic, ea transmite un mesaj clar privind opțiunea noastră europeană. Deja la 12 ianuarie, la Chișinău, va începe negocierea Acordului de Asociere RM-UE. La început de februarie așteptăm prima misiune de evaluare a UE, ca ulterior să pornim mult așteptatul dialog privind liberalizarea regimului de vize pentru cetățenii moldoveni. Toate acestea ne spun că avem perspectivă și înțelegere în UE. Urmează să muncim acasă, ca să obținem într-un final acest statut de țară europeană, pe care sunt convins că îl merităm. Mi-a dat mari speranțe și discuția pe care am avut-o cu președintele UE, Herman Van Rompuy, care și-a reiterat, deschis și sincer, angajamentul de a sprijini RM.\n- Confirmă asta presupoziția că integrarea europeană a RM este, în definitiv, o chestiune de voință politică a Europei?\n- Este o chestiune de voință politică a RM, înainte de toate. Viteza și consistența procesului de integrare depinde de voința și faptele noastre, a celor de la Chișinău. Și atitudinea UE față de noi va depinde în totalitate de consecvența noastră.\n- Aș vrea să revenim puțin în septembrie. Aveam pe atunci senzația că ați prefera să fiți altceva, nu premier. Totuși, v-ați asumat riscul și... guvernarea. Cum e să fii premier într-o țară post-comunistă?\n- E adevărat că, într-un fel, pe atunci mă gândeam și la funcția de spicher. Dar nu am condiționat - și atunci când spun „eu”, vorbesc de Partidul Liberal Democrat din Moldova. Am fost în situația în care să cedăm și am cedat, pentru că unitatea celor patru partide din AIE era mai importantă. De fapt, forța noastră e în unitate.\nCum e să fii premier într-o țară post-comunistă și mai ales în RM?.. Nu-mi place să mă tângui și să pun pe umerii altcuiva responsabilitatea pentru eșecurile mele. Dar de această dată o să vă spun că e greu. Această situație, însă, mă motivează și mai tare. Am muncit foarte mult la viața mea, în ultimii ani am luptat foarte mult și în prim-plan au stat angajamentele pe care mi le-am asumat față de oameni, și pe care țin cu tot dinadinsul să le respect. Poate că și vârsta e un element care mă face să-mi păstrez tempoul, căci nu privesc la viață doar sub aspectul zilei de mâine. Sunt abia la 40 de ani... Astăzi, la Comrat, în cadrul festivităților prilejuite de cea de-a 15-a aniversare a UTA „Gagauz-Yeri”, m-am întâlnit cu fostul președinte al Turciei, dl Suleyman Demirel. La 85 de ani, emană o energie extraordinară... Și am înțeles încă o dată: până la urmă, după noi rămân faptele.\n- În ce măsură la depășirea acestui „greu” se implică membrii Guvernului?\n- Într-o măsură definitorie. Suntem o echipă și succesul sau insuccesul Guvernului derivă din activitatea noastră comună. Bineînțeles, pe unele domenii am putea identifica mai multe reușite, pe altele mai puține, dar rezultatul e al întregii echipe.\n- Economia, Justiția, Mass-media... Care sunt cele mai „dureroase” zone?\n- Toate sunt dureroase și, mai ales, interdependente. Dacă e să vorbim de obiectivul nostru principal, care este integrarea europeană, aceasta presupune ajustarea RM și a instituțiilor ei la valorile și principiile europene. Și nu poți să ai o economie europeană fără un sistem financiar modern, și nici o justiție europeană fără niște mass-media care să se bucure de libertățile de care se bucură presa în UE. Toate domeniile sunt prioritare și ele trebuie administrate eficient în acest sens. Nu poți să obții un rezultat, dacă te miști haotic. Dacă reformezi un domeniu și-l ignori pe altul, acesta din urmă te trage înapoi. Nu mai avem dreptul să facem un pas înainte și doi înapoi. Și nici să facem declarații europene și administrare... moldovenească.\n(…)\n- Cum va fi anul 2010?\n- Va fi foarte greu, dar, cu certitudine, mult mai bun decât 2009 când, prin chin și jertfe umane chiar, am schimbat un regim autoritar cu unul democratic. Vom munci ca să oferim perspectivă și speranță cetățenilor noștri. Și la sfârșitul lui 2010, chiar dacă vom avea alegeri în toamnă, sunt convins că vom discuta despre mai multe succese, decât nereușite. Le doresc cetățenilor RM să aibă parte de cât mai multe realizări frumoase, ca toți cei dragi să le fie sănătoși și sper că 2009 va fi anul când confrații noștri vor începe să revină acasă. La mulți ani tuturor!\n„Aleșii poporului” despre „aleșii sorții” sau serialul ”Afaceri între vechii și noii rechini” Încercînd o metaforă „subtilă” premierul Republicii Moldova își declară pasiunea pentru stomatologia subacvatică, menționînd că este deranjat de colții „rechinilor” din mediul de afaceri. Salut această atitudine, însă îmi mențin poziția sceptică referitor la rezultatul „amputării dinților lor ascuțiți”, nu de alta dar simt că din prea mare obsesie și studiu îndelungat al acestor specimene sus-numitului prim-ministru au început să-i crească cu o viteză remarcabilă în locul dințișorilor „clean\u0026white” cîteva mii mult mai ascuțiți, proces realizat evident în același spirit „metaforic”, evident generalizat la „gașca europenilor veseli”.\nVlad Filat: Mediul de afaceri mai este încolțit de „marii rechini” „Sunt mari, cu dinți ascuțiți, plutesc, dar la ora actuală plutesc haotic”, a răspuns premierul Vlad Filat, fiind întrebat în cadrul emisiunii „Bună seara!” dacă a avut vreo convorbire cu „marii rechini”, cei care au preluat și dețin controlul asupra mediului de afaceri din R. Moldova.\nPremierul a mai fost întrebat dacă a avut vreo covorbire cu Oleg Voronin sau cu Vladimir Plohotniuc.\n„Cel puțin, trebuie să constatăm că acești rechini sunt, și Oleg Voronin, și Plohotniuc, și mai sunt câțiva. Sunt mari, cu dinți ascuțiți, plutesc, dar la ora actuală plutesc foarte haotic, că nu-și găsesc locul. Acești bani reprezintă la ora actuală o rezistență enormă față de ceea ce facem noi. Se încearcă diferite formule. Să nu creadă dânșii că eu nu văd, văd exact ceea ce se întâmplă, unde reacționează. Oamenii doresc să vadă și un rezultat al tuturor afirmațiilor pe care le-am făcut vizavi de faptul că cei care au încălcat legea trebuie să răspundă public, nu pe sub masă, nu la mica înțelegere. Oamenii doresc să înțeleagă de ce anumite procese care țin de mediul de afaceri, de monopolizări nu au finalitate. Acest proces este unul mult prea complicat, încât să avem efect într-o perioadă atât de scurtă. Avem rezultate și acțiuni care sunt în definitivare. Nu ne dorim însă ca aceste acțiuni să fie privite ca o revanșă. Este important ca legea în RM să fie una care guvernează”, a spus premierul.\nÎn cadrul aceleiași emisiuni, Filat a declarat că nu a ezitat nici o clipă atunci când s-a pus problema să devină premier, să-și asume această responsabilitate, mai ales conștientizând situația dificilă în care se află R. Moldova. (Timpul)\nAmețiți de anul alegerilor, pășim în cel nou – al altor alegeri. Democrația în mișcările-i josnice își execută menirea – curăță sufletul de „excedentul” național, îl „eliberează”, îl ridică pe culmile nebănuite ale „omului – unic stăpîn al destinului său” pentru ca apoi să-i dea lovitura de grație – ucigîndu-l. Murdăria materialismului ne este impusă. Uneltele meschine și perfide ale minciunii stau în fruntea țării – cu emfază proclamîndu-și prin discursuri incoerente și ilogice „românitatea” și „dorința de bine absolut”. Mă mir de nepăsarea poporului, care poate fi atît de ușor de înșelat prin aceleași falsuri, de aceleași nulități. A devenit viața un simplu reflex necondiționat, a murit sufletul românesc?\n","date":"31-12-2009","img":"https://axaneamului.ro/posts/magazine/axa-ii/30/basarabia-noastra-cea-de-totdeauna/images/0.jpg","permalink":"https://axaneamului.ro/posts/magazine/axa-ii/30/basarabia-noastra-cea-de-totdeauna/","series":["AXA ANUL II"],"tags":["Basarabia"],"title":"Basarabia noastră, cea de totdeauna","youtube":""},{"author":"AXA","categories":null,"content":"Asistăm tot mai des la dezbateri privind starea societății românești, se ridică probleme, există confruntări de păreri, însă nimeni nu face ceva concret pentru a ajunge la esență: De ce am ajuns unde am ajuns? Şi, dacă suntem în stare să vedem situația de fapt, care sunt soluțiile?\nVorbim despre populație, despre scăderea natalității, despre pierderea locurilor de muncă, despre emigrare, despre lipsa unor programe realiste de conferire de statut cetățeanului, mai ales a celui tânăr, de a-și construi un viitor! Doar vorbim!\nTot mai des analizam dezechilibre și constatăm că nu avem resurse, însă constant am vândut din ’90 până în prezent toate resursele disponibile ale țării. DA, TOATE! De la petrol și gaze, la orice alt tip de energie, de la industria alimentară la industriile bine apreciate în trecut, precum industria grea… totul a fost scos la mezat, uneori pe sume ridicole și acum, azi, ne întrebăm ca proștii… de ce am ajuns aici?\nA mai rămas ceva… ceva ce vindem extrem de ieftin, resursa umană!!! În anii grei, în care școala românească era un nume, s-au pregătit tineri de valoare „exportați” în ultimii 20 de ani pe sume de nimic în VEST - poporul român nu a știut să-i aprecieze, alții însă au putut și au știut să-i atragă prin seriozitate și respectul muncii, printr-o salarizare corespunzătoare și crearea unui mediu propice dezvoltării lor personale.\nAsistăm cu tragism la familii dezmembrate în care unii membrii (adulții) își sacrifică relațiile cu proprii copii, plecând în străinătate (Franța, Italia, Spania, Marea Britanie, etc.) pentru a le putea oferi, în viitorul apropiat, un mediu decent de dezvoltare. Însă mulți nu se mai întorc, iar familiile lor din țară rămân doar o amintire, de care „se întâmplă” să scape cât mai ușor, plasând răspunderea pe seama altora (bunicii, rude mai îndepărtate, stat). Totodată, asistăm la „deportarea” de către statul român, aș spune eu tendențioasă și iresponsabilă, a creierelor valoroase ale țării, prin oferirea unor condiții de viață și de muncă net inferioare standardelor la care au ajuns și pentru care s-au pregătit. Ești într-o societate democratică, ești liber să faci ce vrei… dar oare ești liber să faci ce trebuie? Ești liber să vrei și să poți să te întorci acasă? Ce îți poate oferi, ca și cost de oportunitate, „acasă”?\nCând se întâmplă o nenorocire de tipul procesului barbar de restructurare economică de până acum câțiva ani, când mai apare o criză la orizontul economiei românești (ca în prezent), singura resursă – resursa umană, cea care ar fi trebuit cel mai mult apreciată, a fost de fapt cea la care s-a renunțat mult prea ușor!\nDacă am pune întrebarea de ce? Am răspunde că statul a fost și este format dintr-o oligarhie care s-a gândit doar la propriile interese și nu la interesele cetățeanului – nu a existat nici o strategie de dezvoltare umană a societății românești, nici măcar de nivelul celei de proastă amintire din timpul perioadei Ceaușescu – impozit pe celibat, „decrețeii”, etc. În mod normal, o societate trece prin avânt și recesiune din punct de vedere economic, se încheie un ciclu și pornește altul, însă el (n.r. statul) trebuie să asigure un mediu propice vieții sociale, să încurajeze formarea unei familii, să stimuleze creșterea natalității, să se preocupe de bunăstarea cetățenilor lui, să confere o asistență sanitar-medicală și socială de calitate. Toate acestea nu s-au făcut în ultimii 20 de ani sau dacă s-au făcut a fost doar pe hârtie! Dacă în ultimii 5 ani am asistat la o creștere ușoară a natalității în centrele urbane nu este meritul statului, ci a cetățenilor care și-au valorificat capacitățile antreprenoriale și talentele cu care i-a înzestrat Dumnezeu: și-au deschis o mică afacere și/sau și-au luat un al doilea sau chiar al treilea „job”… Nimic din efortul lui nu a fost asistat de către stat!\nSituația ar trebui să se schimbe și se pare că o schimbare de registru încearcă a realiza, sper că nu doar pur electoral, guvernul prin programul „Prima Casă”. Sper că de această dată, guvernul și sistemul bancar românesc să nu cadă din nou în derizoriu și să ofere o șansă doar celor înavuțiți, iar restul, marea masă a populației tinere, să fie expus riscului de a nu putea deveni „eligibil”.\nDiscuțiile despre „nu există programe”, „nu sunt bani” sunt lipsite de conținut… problema este implementarea proiectelor și programelor sau restructurarea celor existente pentru a putea fi implementate. Statul trebuie să ofere garanții atât cetățeanului de rând, cât mai ales companiilor, astfel încât dacă ideile lor sunt valoroase, ei să poată fi girați în a obține un împrumut. Totuși, până în acest moment, situația se prezintă contrar, iar neîncrederea generală și din sistem persistă.\nTinerii plecați în străinătate, care și-au putut valorifica cunoștințele și abilitățile, nu mai pot fi atrași cu ușurință în țară, ei sunt pentru statul român, și pentru societatea românească în general, o pierdere certă și netă de valoare… sunt… „in memoriam”. Colaborarea intra și inter-regională și națională oferă ample oportunități pentru viitorul profesional al tinerilor români, însă deschid totodată paleta unor opțiuni multiple cu care societatea românească nu poate încă concura cel puțin financiar și aș îndrăzni să spun și profesional. În momentul în care valoarea se va axa pe muncă și nu pe șmecherii, iar cei ce depun efort și sunt bine pregătiți sunt apreciați și susținuți, atunci, și doar atunci, România va avea o șansă.\nSă te plângi mereu că nu ai, că nu ești, că nu poți, că nu vrei, nu mai poate constitui o strategie pentru viitorul acestei țări. Trebuie să pornești de la ce ești și ce ai și ce poți… restul atragi, prin colaborări, îl valorifici și îl înapoiezi celui care ți-a acordat această încredere. Să te împrumuți azi, să plasezi prost și ineficient fondurile atrase, iar generația viitoare să plătească pentru tine este o iresponsabilitate, care sub o formă sau alta se va plăti (atenție și politic!). Toate „baloanele de săpun” mai devreme sau mai târziu se sparg, iar escrocheria și nonvaloarea vor fi sancționate într-un orizont scurt de timp.\nPropun deci statului, instituțiilor publice și companiilor private să analizeze dacă își doresc ca resursa lor umană, națională, deocamdată ieftină și destul de bine calificată, să devină pe termen lung un potențial de dezvoltare a lor și a societății în care trăiesc, precum este cazul țărilor nordice ale Europei sau să privească înapoi, după un timp, „in memoriam”.\n","date":"16-06-2009","img":"","permalink":"https://axaneamului.ro/posts/magazine/axa-ii/19/in-memoriam/","series":["AXA ANUL II"],"tags":["România sub asediu"],"title":"In memoriam!","youtube":""},{"author":"Danion Vasile","categories":null,"content":"„Fiecare creștin botezat în numele lui Iisus Hristos este dator să își apere credința cu prețul vieții, fără să mai aștepte dispoziții oficiale. (…) Dacă alții s-au spălat pe mâini de sfânt Sângele Lui, noi binevoim mai degrabă să ne spălăm în Sângele Lui și să ne îmbrăcăm în cămașa Lui, în care ne-am și botezat.” Părintele Justin Pârvu1  Într-una dintre cele mai controversate piese de teatru din România post-decembristă, Alina Mungiu-Pippidi oferea o prezentare blasfematoare a lui Iisus Hristos. Iată un pasaj din piesa „Evangheliștii”2:\n„ELENA: Când ne-am iubit, puțin îmi păsa dacă ești fiul lui Dumnezeu sau nu…\nISUS: Înțelegeți-mă și iertați-mă! Amândoi! Am fost atât de singur… propriul meu frate se îndoia de mine, a trebuit să învăț să trec unele lucruri sub tăcere…\nELENA: De ce se îndoiau de tine?\nISUS dus pe gânduri: Voiau un singur lucru de la mine: minuni. Nimeni nu voia să asculte ce aveam de spus.\nCHERINTOS: Cam neplăcut, nu? Aici, în Orient, toată lumea e înnebunită după minuni. De doctrine n-are nimeni chef. Pe căldura asta! Dar o minune bună, asta mai trezește oamenii din amorțeală! Mai ales dacă este și scurtă…\nISUS: Mi-e greață de minuni. Aș fi vrut să citesc în ei dorința de a fi mai buni. Dar nu citeam nimic, decât o curiozitate grotească. Și totuși, pentru aceștia trebuia să mor! Avea asta să îi facă mai buni? Era limpede că nu: sacrificiul ar fi fost inutil, întruparea ratată…”3\nReacția față de textul piesei, ca și față de punerea în scenă a acestei aberații religioase, a fost destul de vagă. A fost, de altfel, încă o dovadă a faptului că ortodocșii contemporani suferă de o anestezie profundă: sunt aproape incapabili de a reacționa în fața virușilor (fie că vin din literatură, fie că vin din alte sfere ale culturii).\nVorbind despre lipsa reacției în fața virușilor răspândiți de sectanți diaconul Andrei Kuraev observa că „sectanții știu că atacurile lor rămân de cele mai multe ori publicistic nesancționate; poți defăima Biserica după cum ai chef, poți falsifica Evanghelia după cum te taie capul, fiindcă nimeni nu va avea curajul să îți răspundă”4. Există, totuși, și unele excepții notabile, chiar în zilele noastre. Iar cât privește trecutul, istoria bisericească ne oferă – în Viețile Sfinților – o mulțime de modele de atitudini vrednice de urmat…\nCu câțiva ani în urmă, după ce Evanghelia lui Iuda și Codul lui Da Vinci au început să întindă plaga înșelării duhovnicești, s‑a făcut simțită nevoia unei reacții creștine. Ortodocșii, catolicii, protestanții și neoprotestanții și‑au precizat poziția față de aceste cărți și față de filmele care le‑au făcut și mai cunoscute.\nLumea ortodoxă a protestat în mod diferit, în funcție de modul în care a fost percepută amploarea fenomenului. Mitropolia Basarabiei a avut o atitudine care ar putea fi luată drept reper în astfel de situații:\n„Mitropolia Basarabiei s‑a solidarizat acțiunii de protest față de difuzarea în Republica Moldova a filmului Codul lui Da Vinci. Într‑un comunicat de presă difuzat ieri, Mitropolia le recomandă credincioșilor să manifeste rezerve și discernământ față de film și menționează că preoții din această mitropolie, în predicile lor, vor atenționa enoriașii despre mesajul dăunător și necreștin al filmului. Tot ieri, Episcopia de Edineț și Briceni a Mitropoliei Moldovei, condusă de P.S. Dorimedont, a adresat conducerii țării o scrisoare deschisă în care cere: interzicerea necondiționată a difuzării filmului pe teritoriul Republicii Moldova, după exemplul Greciei, Poloniei, Iordaniei și al statului Singapore, prevenirea editării cărții Evanghelia după Iuda, interzicerea sectelor totalitare ș.a. Episcopia avertizează că, în cazul în care aceste cerințe nu vor fi îndeplinite, creștinii ortodocși din toată țara vor organiza ample acțiuni de protest” (P.P.)5.\nOmul modern înțelege cu greu de ce ar fi nevoie de „ample acțiuni de protest” față de promovarea unor filme sau a unor cărți… Poziția sa sună cam așa: „Dacă Evanghelia lui Iuda e rea, atunci să o contrazică teologii și preoții. Dacă sunt greșeli în Codul lui Da Vinci, atunci să le semnaleze slujitorii Bisericii și să le combată cât îi țin puterile… Suntem liberi, nu are nimeni voie să cenzureze un film sau o carte…”\nProblema e că astfel de filme sau cărți sunt blasfematoare. Sunt o formă de batjocură a credinței creștine și a creștinilor. Să vedem cum ne învață un sfânt al vremurilor noastre, Cuviosul Paisie Aghioritul6, să protestăm față de astfel de blasfemii.\nÎn Grecia, când a început să ruleze filmul Ultima ispită a lui Hristos, făcut după cartea cu același nume a lui Nikos Kazantzakis7, s‑a făcut multă tulburare. (Compar cele două texte – sau cele două filme – și datorită faptului că și Kazantzakis l‑a prezentat pe Iuda ca pe un erou – care Îl mustră pe Hristosul care Își lepădase chemarea, strigându‑I chiar: „Trădătorule”.)\nIeromonahul Isaac, biograful Avvei Paisie Aghioritul, scria că: „Biserica a hotărât ca pe data de 6‑7 noiembrie a aceluiași an să aibă loc un protest organizat. S‑a cerut și participarea Sfântului Munte. Dar destul de mulți s‑au împotrivit. Nu considerau a fi atât de duhovnicesc faptul de a se ocupa de astfel de subiecte. Ei spuneau că mai degrabă desconsiderarea acestui film îi va micșora popularitatea (să observăm că o atitudine similară au mulți dintre cei care, temându‑se să dea mărturia cea bună împotriva ereziilor și rătăcirilor contemporane, găsesc tot felul de justificări duhovnicești pentru a‑și ascunde frica – n.n.). […] Starețul Paisie considera protestul împotriva filmului hulitor ca pe o mărturisire de credință, pentru aceasta s‑a grăbit să participe la lupta dusă de Biserică”8.\nȘi noi trebuie să ne mărturisim credința ori de câte ori este nevoie9. A protesta față de Evanghelia lui Iuda sau față de Ultima ispită a lui Hristos este unul și același lucru. Cuviosul Paisie ne propune un model de mărturisire greu de înțeles, dar cu atât mai prețios: „În perioada iconoclasmului zece creștini au apărat cu tărie icoana lui Hristos ce era așezată deasupra Porții de Aramă și au suferit mucenicia pentru ea. Cu atât mai mult acum, când este hulită persoana lui Hristos, nu trebuie să rămânem nepăsători”10.\nMulți, foarte mulți creștini nu știu însă despre ce creștini și despre ce icoană este vorba. Este foarte important să înțelegem care este pilda de rezistență pe care Cuviosul Paisie Aghioritul, noul făcător de minuni, ne‑o propune pentru vremurile noastre11: „Luând sceptrul stăpânirii grecești, împăratul Leon, cel cu nume de fiară, care se mai numea și Conon, și fiind de neam isaurean, a ridicat prigonire asupra Bisericii lui Dumnezeu, scornind un nou eres, adică numind sfintele icoane idoli. Deci, a poruncit ca pretutindeni din bisericile lui Dumnezeu, din toate casele și din locuințele omenești să se lepede sfintele icoane, să le sfărâme și să le dea foc sau să le arunce în apă, iar cei care nu se învoiau la păgânătatea lui, pe unii îi trimitea în surghiun îndepărtat, iar pe alții îi muncea și îi ucidea în multe feluri. Astfel, la început, Preasfințitul Ghermano, patriarhul Constantinopolului, care se împotrivea, a fost gonit de pe scaun cu necinste și cu bătăi, iar în locul lui a ridicat pe un oarecare Anastasie, eretic de un gând cu el.\nÎn acea vreme mulți dreptcredincioși, stând împotriva răutății ereticești, se făceau mucenici12, precum au fost și acești sfinți de care vorbim și a căror pătimire s‑a început astfel: În Constantinopol era o poartă oarecare ce se numea «Poarta de Aramă», zidită în zilele marelui Constantin. Deasupra acelei porți era chipul Mântuitorului, de aramă, stând de mulți ani acolo. Pe acel chip, împăratul și patriarhul13 porunciseră să‑l dea jos. Deci, răii credincioși puseseră o scară pe care se suise un ostaș, cu dregătoria spătar, iar poporul care se adunase acolo, bărbați și femei, văzând aceea, s‑a pornit cu râvnă după dreapta credință și, apucând scara cu ostașul care era pe dânsa, a aruncat‑o jos, iar pe ostaș l‑a omorât.\nÎmpăratul, aflând de acel lucru, a scos fără de veste ostași înarmați cu săbii asupra poporului cel dreptcredincios și au tăiat pe mulți de parte bărbătească și femeiască, bătrâni și tineri, al căror număr numai singur Domnul îl știe, iar pe cei mai mari i‑au prins vii. Numele lor sunt acestea: Iulian, Marchian, Ioan, Iacov, Alexie, Dimitrie, Foca, Petru și Leontie. Pe aceștia, bătându‑i cu toiege fără de cruțare, i‑au aruncat în temniță. Sfinții au fost ținuți în legături și bătuți cumplit până la optzeci de zile; căci fiecăruia dintr‑înșii i se dădeau câte cinci sute de lovituri pe zi. Ei, întărindu‑se cu puterea lui Hristos, răbdau cu vitejie acele chinuri, neslăbind cu trupurile. Ighemonul, văzând acest lucru, a poruncit să le ardă fețele cu fiare arse, apoi să‑i scoată în ulițe și să‑i ucidă. Astfel și‑au sfârșit ei pătimirea. O dată cu ei a fost tăiată și una din femeile cele slăvite, anume Maria Patrichia, pentru dreptcredincioasa cinstire a sfintelor icoane, iar trupurile lor le‑au aruncat în adâncul mării.\nCând sfinții mucenici fuseseră prinși pentru chinuri, atunci a fost prinsă și cuvioasa Teodosia monahia, că și ea avea aceeași vină, adică luase parte la dărâmarea scării împreună cu ceilalți. Ea a luat cunună mucenicească mai înainte de acești sfinți, și pomenirea ei se cinstește la 29 mai14, unde s‑a pus și viața ei. Toți câți au pătimit pentru acea cinstită icoană a Mântuitorului au stat împreună înaintea Stăpânului Hristos, Dumnezeul nostru, Căruia I se cuvine slava în veci. Amin”15.\nÎn viața Sfintei Teodosia aflăm alte amănunte despre această întâmplare: „Pe acel chip al Mântuitorului patriarhul Anastasie vrând să‑l lepede la pământ și să‑l dea focului, ca un luptător de icoane ce era, a trimis ostași cu tesle la acel lucru; și, când un ostaș oarecare cu dregătoria spătar s‑a suit cu tesla pe scară spre a lua chipul lui Hristos și a îndeplini lucrul său cel potrivnic lui Dumnezeu, atunci l‑au văzut niște femei dreptcredincioase, care se întâmplaseră acolo, între acelea fiind și Cuvioasa Teodosia. Acelea s‑au aprins cu râvnă după icoana lui Hristos, îndemnate fiind de Cuvioasa Teodosia, care avea mai multă râvnă și osârdie spre Domnul și, fiind insuflate de sfătuirile cele de Dumnezeu și pline de vitejeasca îndrăzneală către Dumnezeu, au alergat la scară, au răsturnat‑o la pământ împreună cu ostașul acela, care căzând de sus, a fost ucis, iar ele, trăgându‑l și bătându‑l, îl batjocoreau pentru acea nelegiuire.\nApoi, ducându‑se cu sârguință la patriarhul Anastasie, îl defăimau pentru păgânătatea lui și îl ocărau cu vorbe ce i se cuveneau, numindu‑l lup răpitor, eretic și vrăjmaș al Bisericii lui Hristos, aruncând astfel cu pietre asupra lui. Deci, patriarhul Anastasie, umplându‑se de rușine și temându‑se ca să nu se scoale cu mare tulburare poporul întreg contra lui, a alergat la împărat și i‑a spus de necinstea cu care l‑au înconjurat acele femei16 și de uciderea spătarului lângă porțile cele de aramă. Din această pricină, împăratul s‑a umplut de mânie și de iuțime contra dreptcredincioaselor. Deci, a trimis îndată pe ostașii săi cu săbiile scoase, ca să răzbune necinstea adusă patriarhului și pentru moartea spătarului”. După câteva zile, Sfânta Teodosia a primit moarte mucenicească… A intrat în Împărăția Cerurilor. Iar ceilalți mucenici – Iulian, Mavrichie și cei dimpreună cu ei – i‑au călcat pe urme…\n(Pentru cei care nu cunosc suficient de bine învățătura creștină, trebuie făcută o precizare: îndemnându‑ne să luăm pildă de la cei zece mucenici iconoduli, Avva Paisie nu recomandă uciderea spătarilor contemporani care vor să dea jos icoanele lui Hristos la porunca mai marilor zilei. Mucenicii nu au vrut să îl omoare pe spătar, ci să îl împiedice să dea jos icoana. Învățătura creștină e cea a iubirii, și nu a crimei.17)\nPărintele Paisie observă însă cu tristețe moliciunea care îi caracterizează pe cei mai mulți dintre creștinii de astăzi: „Dacă noi, «cei plini de discernământ» și «cunoscători», am fi trăit pe atunci, am fi spus celor zece mucenici: «În felul acesta nu acționați duhovnicește. Mai bine nu‑l băgați în seamă pe spătar, care urcă să dea jos icoana lui Hristos, iar când se va schimba situația, vom pune în locul ei altă icoană, și, desigur, una mai bizantină». Acest lucru este înfricoșător! Căderea, lașitatea și aranjarea noastră le prezentăm ca pe o înfruntare mai duhovnicească”18.\nAvva Paisie are dreptate: dacă ar fi trăit atunci, marea majoritate a creștinilor de astăzi ar fi fost de părere că spătarul trebuia lăsat să își facă datoria de serviciu, ascultând porunca împăratului și a patriarhului iconoclast. Ne dăm seama de asta văzându‑i pe mulți cum asistă indiferenți la apostazia contemporană, fără să se gândească să îi stea împotrivă. Spiritul acesta: „Lasă, că răul va trece și dacă noi vom sta cu mâinile în sân”, arată însă o înțelegere greșită a lucrării lui Dumnezeu în istorie: noi nu suntem niște piese de șah cu care se joacă Făcătorul lumii sau puterile cerești. Noi suntem ființe libere, avem libertatea de a alege între bine și rău. Și, dacă nu simțim nevoia să ne opunem răului, înseamnă că am pactizat deja cu el, fără să ne dăm seama.\nLumea merge din rău în mai rău, și sunt din ce în ce mai puține glasuri care să răsune laolaltă împotrivă… Nu este nevoie însă să așteptăm mitinguri de amploare – cum au fost cele din Grecia când s‑a pus problema modificării buletinelor și zeci și zeci de mii de oameni au ieșit în stradă, alături de păstorii lor.\nPărintele Gheorghe Metallinos, unul dintre cei mai mari teologi ai vremurilor noastre, arăta că mărturisirea jertfelnică a lui Hristos trebuie făcută de fiecare creștin în parte, că „mărturisirile individuale sunt cea mai teribilă împotrivire, deoarece presupun gândire obștească și unitate a inimilor. Prin urmare refuzul, întru Hristos, al supunerii față de unele hotărâri îndreptate împotriva lui Dumnezeu, ca de pildă cele din perioada prigoanelor, constituie cea mai explozivă împotrivire. Să nu uităm că întotdeauna creștinii se împotrivesc cu Crucea, iar nu prin mijloace lumești. Reamintesc exemplul Sfântului Ioan Botezătorul. Protestul său împotriva nelegiuitului Irod a fost făcut în mod public, însă nu organizând «miting». Nu a organizat un protest de masă, adunări. Martiriul și mărturisirea sunt, prin urmare, de trebuință din partea fiecăruia dintre noi, individual19. Și acesta este cel mai strașnic cataclism, deoarece se face de către mulți, deși individual, și generează un protest obștesc. Iar Cezarul de aceasta se temea, mai tare decât de mitinguri de protest”20.\nSe poate afirma chiar că mitingurile de protest ale creștinilor față de hotărârile apostaților zilei se pot întoarce împotriva Bisericii. Diavolul, Marele manipulator, poate întoarce repede inimile cele slabe ale celor care și‑au găsit puterea mărturiei numai în numărul mare al însoțitorilor. Când se pune problema suferinței, mulți dintre manifestanți sunt gata să o rupă la fugă… E ușor să scandezi lozinci, e ușor să porți icoane, dar e greu să suferi… Sfântul Teodor Studitul, în plină prigoană iconoclastă, scria: „Cel care nu e gata de bătaie, [acela] nu se luptă pentru Hristos, nu poate să fie creștin”21. „Să nu tăcem, ca să nu ne facem strigare a Sodomei; să nu cruțăm cele de jos, ca să nu pierdem cele de sus; să nu punem piatră de poticnire Bisericii lui Dumnezeu, care poate fi limitată chiar și la trei ortodocși, după sfinți, ca să nu fim osândiți de hotărârea Domnului”22.\nE înfricoșător acest cuvânt al predaniei, că Biserica ar putea fi „limitată” la trei ortodocși dacă ceilalți ar cădea în apostazie; dar, oricât ar fi de înfricoșător, totuși nu e mai puțin adevărat. Avem datoria de a rămâne tari în adevăr, oricâți și oricare ar fi cei care se vor lepăda.\nSă rămânem ai lui Hristos și, sub îndrumarea duhovnicilor noștri, să dăm mărturia cea bună. Dușmanii Bisericii sunt mulți și o lovesc în multe feluri, din multe părți. Dar, dacă noi iubim Biserica, o vom apăra cu toată puterea. Și, dacă este nevoie, o vom apăra până la capăt.\nSă luăm exemplu de la cei care L‑au mărturisit pe Hristos în prigoana comunistă și să ne hrănim din încurajările și din mustrările lor:\n„Nu dor nici luptele pierdute,\nnici rănile din piept nu dor,\ncum dor acele brațe slute\ncare să lupte nu mai vor.\nCât inima în piept îți cântă,\nce înseamnă‑n luptă‑un braț răpus?\nCe‑ți pasă‑n colb de‑o spadă frântă\ncând te ridici c‑un steag mai sus?\nÎnfrânt nu ești atunci când sângeri,\nși nici când ochii‑n lacrimi ți‑s.\nAdevăratele înfrângeri\nsunt renunțările la vis.”\n(Radu Gyr – Îndemn la luptă)\n***\nCred că, dacă lumea merge în continuare pe drumul păgânizării, va veni vremea în care cărțile duhovnicești vor fi interzise. Nu toate, pentru că nici în prigoana comunistă nu fuseseră interzise toate. Ci mai ales cele din care creștinii pot învăța să se opună duhului apostat și înțelepciunii lumii acesteia. Cred că, atunci, texte precum cel din care e luat sfatul părintelui Paisie de a urma curajului celor zece mucenici de la Poarta de Aramă vor fi considerate extremiste și puse la index. Va fi, într‑un fel, o nouă răzbunare a diavolului, pentru că Biserica a luptat împotriva cărților eretice, ca să îi țină pe oameni departe de rătăcire.\nDa, vor veni vremuri în care cărțile „rezistenței creștine” se vor găsi din ce în ce mai greu… Ar trebui ca astăzi, câtă vreme Dumnezeu ne dă șansa de a ține în mână cărțile de aur ale cuvioșilor și mărturisitorilor Bisericii lui Hristos, să le apreciem la justa valoare. Nu se știe câte generații vor mai avea o astfel de șansă. Am scris poezia de mai jos, al cărei titlu este „Mucenicia Cărților”, ca un îndemn la aprofundarea unor astfel de „documente”:\nNu s‑au mulțumit să ne ucidă Mărturisitorii; s‑au hotărât să le ucidă și Cărțile. Mai întâi le‑au spânzurat prin piețe; dar văzând că oamenii le aduc pe ascuns flori, ca unor răposați, au preferat să le ardă pe rug. Spre surprinderea noastră, Cărțile au plâns și apa vie pe care o ascundeau a stins focul.\n„Aceeași vrăjitorie care păstrează moaștele nearse își arată puterea și acum”, au spus ei, și au încercat să le decapiteze. Dar, spre uimirea lor, din rănile Cărților a început să șiroiască sângele, și ei s‑au speriat: erau sătui de atâția martiri.\nDupă ce s‑au sfătuit îndelung, au încetat să ucidă Cărțile; au înțeles că cea mai teribilă prigoană este sufocarea prin libertate. Și au tipărit grămezi de cărți, care de care mai interesante, pline de știri senzaționale, dar care nu zideau cu nimic sufletul.\nPentru ca nimeni să nu mai aibă timp de altceva au tipărit atât de mult, și atât de ieftin, încât uneori restul la pâine se dădea în cărți.\nCe nu au putut lovi cu sabia, au lovit cu pacea…\n„Doamne, Care știi că există nu doar litere care ucid, ci și litere care ascund viață, pentru jertfa celor care le‑au scris, scoate‑le la lumină! Trimite‑le spre noi!\nDe când ne‑au ucis mărturisitorii\nSuntem cam singuri…”\n Note 1 Citatul este preluat din Apelul la Referendum, tipărit ca anexă a broșurii lui Ioan Vlăducă Apocalipsa în tâlcuirea Sfinților Părinți, Mânăstirea Petru Vodă, 2009, pp. 50-51.\n2 Piesa a primit premiul UNITER pentru cea mai bună piesă de teatru românească a anului 1992.\n3 Alina Mungiu Pippidi, Evangbeliștii, Editura Cartea Românească, Iași, 2006. pp. 62-63. Să comparăm aceste rânduri cu o o mărturisire de credință care ne arată legătura dintre credința unui autor și opera sa: „Cred că în Evanghelia coptă a lui Toma, aia în care Iisus nu face nicio minune, e un simplu predicator genial și neînțeles...” (Alina Mungiu Pippidi în Cotidianul, 27 ianuarie 2006).\n4 Diac. Andrei Kuraev, Provocările ecumenismului, Editura Sophia, București, 2006, p. 206\n5 „Nici Mitropolia Basarabiei nu acceptă «Codul lui Da Vinci»”, în Timpul, 17 mai 2006.\n6 Au apărut multe cărți despre învățăturile și minunile părintelui Paisie. Una dintre cele mai interesante este Marii inițiați ai Indiei și părintele Paisie, apărută la Editura Egumenița în anul 2005.\n7 Pentru scrierea acestei cărți, Biserica Ortodoxă din Grecia l-a excomunicat pe Kazantzakis în anul 1955.\n8 Ieromonahul Isaac, Viața părintelui Paisie Aghioritul, Editura Evanghelismos, București, 2005, p. 287.\n9 Nu trebuie nici să devenim disperați ca sectanții, să ne trâmbițăm credința cu mândrie la colț de stradă, dar nici să ne refugiem într-un fel de ghetou ortodox.\n10 Ieromonahul Isaac, Viața părintelui Paisie Aghioritul, Editura Evanghelismos, Bucuvești, 2005, p. 287\n11 Am considerat necesar să reproduc întregul text despre jertfa celor zece mucenici, pe care Biserica îi prăznuiește pe 9 august. Mi se pare oarecum anormal ca lumea să fie interesată mai ales de viețile sfinților făcători de minuni, și mai puțin de cele ale mucenicilor, care au udat credința noastră cu sângele lor.\n12 Mucenicia fiind suprema formă de protest față de iconoclasm și față de orice altă erezie. Oamenii care par frământați de lucrarea ereziilor și care spun:„Nu putem face nimic... arată că de fapt evită să ia în serios singura opțiune de înfruntare roditoare a ereziei: mărturisirea mucenicească.\n13 Din păcate, așa cum ne arată profețiile sfinților, astfel de păstori vor fi din ce în ce mai mulți în vremurile de pe urmă, În viața Sfintei Teodosia citim că hotărârea de scoatere a icoanei i-a aparținut doar patriarhului Anastasie.\n14 Iată că monahii nu trebuie să se ferească să se opună apostaților. Sfânta Muceniță Teodosia ae trebui să fie o pildă pentru monahii contemporani care cred că trebuie să se ocupe doar de rugăciune și de ascultările din mănăstire, fără să fie preocupați de apărarea dreptei credințe.\n15 Viețile Sfinților pe Mai, Editura Episcopiei Romanului și Hușilor, 1996, pp. 107-108.\n16 În această relatare amănuntele despre cei zece mucenici sunt trecute cu vederea. E posibil ca motivul să fie faptul că Sfânta Teodosia a primit mucenicia înaintea lor. Nu se face referire nici la oamenii din popor care au fost uciși de iconoclaști imediat după moartea spătarului.\n17 Sau, așa cum e la musulmani, a „războiului sfânt”.\n18 Ieromonahul Isaac, Viața părintelui Paisie Aghioritul, Editura Evanghelismos, București, 2005, p. 287.\n19 Aceasta nu înseamnă că protestele de amploare nu își au rostul lor. Icoana de la Poarta de Aramă a fost apărată de mult po- por... Ceea ce contestă părintele Metallinos este faptul de a te feri de mărturisire dacă nu ești acoperit de o întreagă mulțime care să mărturisească alături de tine. Dacă se vor găsi mulți care să protesteze față de o lucrare apostată, e bine. Numai că, întrucât în vremurile noastre râvna se răcește, e puțin probabil să mai existe proteste masive, și atunci nu rămâne decât soluția mărturisiri individuale.\n20 Citat în cartea lui Vlad Mircea, Apocalipsa 13 — Sfârșitul demnității umane, Axioma Edit, București, 1999, p. 94.\n21 Dreapta credință în scrierile Sfinților Părinți, Editura Sophia, București, 2006, p. 86.\n22 Idea, p. 43.\n","date":"16-06-2009","img":"","permalink":"https://axaneamului.ro/posts/magazine/axa-ii/19/de-la-exercitii-de-curaj-la-solutia-muceniciei/","series":["AXA ANUL II"],"tags":["Cetatea Creștină"],"title":"De la exerciții de curaj la soluția muceniciei","youtube":""},{"author":"Pr. Dan Bădulescu","categories":null,"content":"Aducem la cunoștința cititorilor noștri tâlcuirea acestui canon, așa cum a fost făcută în Pidalion de către părinții atoniți „colivari” Sfântul Nicodim Aghioritul și monahul Agapit. Această tâlcuire este incomprehensibilă teologilor și monahilor de astăzi, atâta vreme cât ei nu se transpun în cadrele astronomice și astrologice patristice ale Părinților menționați. Dar dacă vom face acest lucru se va dezvălui întreaga însemnătate a acestei tâlcuiri.\nPentru început redăm acest canon legat de prăznuirea Sfintelor Paști și tâlcuirea lui așa cum sunt prezentate în Pidalionul de la Neamț 1844, o traducere a Pidalionului Sfântului Nicodim Aghioritul:\n„Dacă vreun episcop, ori presbiter, ori diacon, sfânta zi a Paștilor mai-nainte de primăvăreasca isimerie cu iudeii o va săvârși, să se caterisească. [Apos: 70, 71; Sobor 6: 11; Anti: 1; Laod: 37, 38; Cart: 60, 81, 117]” CANON 7 Apostolic  TÂLCUIRE Pentru aflarea Pashăi (Paștilor), îndreptare prea alese, și care nu puteau a se face mai bune, zice Mathei Vlastar, au așezat și au dat Sfântul și de toată lumea Soborul 1, după Canonul 1, al Soborului din Antiohia. Care în Canoanele Soborului 1, nu se află. Dar precum și la Mathei Vlastaris, și în sfintele Evanghelii tipărite, și în alte cărți multe. Deci pe amărunțita (amănunțita) cunoștință a Pascaliei aceștia noi lăsând a o învăța deosebit și chiar pascaliocuvântătorii noștri, atâta numai zicem la aceasta subînsemnare, cum că patru oarecare de nevoie se caută pentru Paștile noastre: (1) Că Paștile trebuie a se face totdeauna după echinocțiu de primăvară, (2) Că nu se cade a se face întru aceeași zi, cu legiuitele paști ale iudeilor (care amândouă acestea să hotărăsc de acest al 7-lea Apostolesc Canon) (3) Ca să nu se facă chiar și nehotărât după echinocțiu, ci după cea întâi lună plină a lui martie, care se va întâmpla după echinocțiu. (4) Ca să se facă în întâia duminică ce se va întâmpla după luna plină (iar aceste două din predanie le avem, și nu din Canon). Drept aceea ca să se păzească câte patru rânduirile acestea deopotrivă în toată lumea, și să prăznuiască creștinii întru aceeași vreme, și întru aceeași zi Sfintele Paști, și să nu aibă trebuință în fiecare an de astronomi, și de Soboare, au tocmit de Dumnezeu înțelepțiții Părinți dreptarul cel pentru Paști. Dar înseamnă că pentru nerânduiala [grecește anomalia] mișcării Lunii, nu se păzește a patra rânduire totdeauna, ci câteodată se calcă. Fiindcă după același Vlastar, după 300 de ani, cu două zile după întâia plinălunie (lună plină) urmează a se face legiuitele Paști, în zi de duminică. Iar aceste două zile, care prisosesc din nerânduiala aceasta, adăugându-se, trec uneori peste duminica 1 care se întâmplă după plinalunie (luna plină) a lui martie, în care duminică noi prăznuim Stâlpările, și în cea viitoare facem Paștile. Iar din această puțină călcare, nici o abatere din blagocestie, nici ceva necuviincios, ori primejdie sufletească nu urmează. Pentru aceasta și dumnezeiescul Hrisostom (în Cuvântul cel către cei ce postesc la Paștile cele dintâi) zice: Scumpătatea timpului, și pândire a zilelor Biserica lui Hristos nu știe. Fiindcă de câte ori mănâncă Pâinea aceasta de viață făcătoare, și bea Paharul acesta, vestește moartea Domnului. Și Paști săvârșești: ci fiindcă la Soborul întâi s-au adunat Părinții și au rânduit când să se facă Paștile, cinstind Biserica pretutindenea pe învoire și pe unire, au primit rânduiala care ei au făcut…\nCă trebuie să știe ei că și Soboarele cele de toată lumea, care s-au făcut după cel întâi, și ceilalți Părinți, vedeau cu adevărat și ei, ca niște înțelepți ce erau, că mult s-au pogorât echinocțiul. Dar încă n-au voit a o strămuta din 21 martie, unde o au găsit Soborul 1. Cinstind mai mult pe învoirea și unirea Bisericii, decât pe amărunțimea echinocțiului, care nu pricinuiește, nici la aflarea Paștilor noastre o tulburare, nici vătămare blagocestie. Iar mai ales că amărunțimea aceasta și pricinuiește latinilor, două necuviințe mari, adică, a prăznui ei paștile, ori cu iudeii, care este împotriva acestui Apostolesc Canon, ori mai înainte de iudei. Și cum că mai mult place lui Dumnezeu rânduiala Pascaliei, și în scurt a zice, a Calendarului nostru, de cât rânduiala Pascaliei și a calendarului latinilor, este văzut din minunile ce au arătat și arătă până acum pentru aceasta. Căci în părțile Heliopolis cei din Egipt, unde sunt piramidele cele două mari, în fieștecare an lucrează Dumnezeu minune ca aceasta: Adică, în seara Joii cei mari a noastre (nu a latinilor) pământul varsă moaște și oase vechi de oameni. De care să umple un câmp lat, care stau până în Joia înălțării, și atuncea se ascund și nicidecum se văd, până iarăși în Joia cea mare. Aceasta nu este vreo basnă [basm], ci adevărat lucru, și mărturisit de istoricii vechi și noi, iar mai ales de Gheorghie Coresie Hiotul, și de pururea pomenitul Nectarie Patriarhul Ierusalimului, care în hronograful arabicesc îl povestește fila 266 și cu ochii săi l-a văzut, precum din cele ce zice mai jos se vede. (Iar oasele acestea omenești mai înainte vestesc, învierea morților ce va să fie, precum le-a văzut și Proorocul Iezechiel.) Dar scrie și pomenita Coresie, că Paștile scria către Papa Leon (precum se arată în Epistola 63 a lui Leon) cum că prăznuind oarecând Paștile, răsăritenii în 22 a lui aprilie, iar apusenii în 25 a lui martie, un izvor de apă fiind uscat mai înainte, s-a umplut de apă în 22 a lui aprilie, la Paștile noastre, și nu la al latinilor. Vezi pe Dosithei cartea 12 pentru Patriarhii cei ai Ierusalimului care povestește de o minune ce s-a făcut la Beligrad, adeveritoare calendarului nostru, și surpătoare calendarului latin, pe care o a văzut un Paisie Patriarh al Ierusalimului, un aluat ce s-a plămădit de o latincă în ziua Proorocului Ilie, s-a prefăcut în piatră ușoară, numită Chisira.\nDouă echinocții face soarele în an, adică una, în timpul primăverii, iar alta în timpul toamnei. Și să zic echinocții (isimerii), fiindcă atunci întocmai este ziua cu noaptea, și dimpotrivă, noaptea cu ziua. Și echinocțiul de toamnă (tomnateca isimerie), se face în luna septembrie, când soarele intră în prima miră a zodiei ce se cheamă Cumpănă. Nu acei în stele și simțite, ci acei fără de stele și gândite. Iar echinocțiul de primăvară (cea primăvărească isimerie), se face în luna martie, când soarele intră în prima miră a zodiei ce se cheamă Berbec, nu acelui simțit și în stele, a celui ce este schimbăcios, ci a celui gândit și fără stele ce este neschimbăcios după astronomi. Deci echinocțiul de primăvară, pentru nepotrivirea a însăși mișcării soarelui de la apusuri către răsărituri, nu se face totdeauna întru una și aceeași zi, ci în vremea Sfinților Apostoli, era în 22 a lui martie, după rânduiala acelorași Apostoli (Cartea 5, cap 17) ori după alții în 23. Iar în timpul primului Sobor a toată lumea, era în 21 martie, după Sevastos și alții… Acestea așa mai înainte fiind cunoscute, Canonul acesta apostolesc rânduiește, căci care episcop, ori presbiter, ori diacon, ar prăznui Sfintele Paști mai înainte de echinocțiu de primăvară, împreună cu legii paștile iudeilor, să se caterisească. (Fiindcă din iudei, cei mai înțelepți, păzeau să prăznuiască după echinocțiu paștile, după Vlastar, precum a rânduit Moise aceasta. Iar cei mai țărănoși, o prăznuiau înainte de echinocțiu, după cum arată Canonul acesta, și după urmare de două ori întru același an prăznuiau Paștile; precum aceasta înseamnă Epistolia împăratului Constantin, ca pentru Paști, ce se află în cartea 1 a Istoriei lui Teodorit, capitolul al 10-lea și al 9-lea cum zic alții. Dar când să se săvârșească aceasta? După echinocțiu și după Paștile legii. După echinocțiu, căci echinocțiul fiind măsură despărțitoare a unui an deplin, dacă înaintea echinocțiului vom prăznui, facem de două ori Paștile întru același an, și după urmare de două ori însemnăm moartea Fiului lui Dumnezeu. Iar de o vom prăznui după echinocțiu, numai un Paști facem în an, și prin urmare o moarte a lui Hristos vestim. Pentru aceea și însuși Apostolii în așezământurile lor (cartea 5, cap 17) acestea zic. „Se cade voi fraților zilele Paștilor cu scumpătate a le face, cu toată sârguința, după schimbarea echinocțiului, ca nu de două ori în an, a unei pătimiri să faceți pomenire, ci odată în an, aceluia ce odată a murit. Și iarăși după paștile iudeilor, întâi, ca înainte să fie închipuirea, adică junghierea Mielului, și apoi să urmeze ceea ce se închipuia, adică Moartea Domnului și Învierea.” Încă și alta, ca să nu o prăznuim în altă zi a săptămânii, precum prăznuiesc iudeii, în oricare zi se întâmplă 14 a lunii, ci totdeauna duminică, precum și aceasta, în același loc Apostolii o zic. Că pentru aceasta și câteodată când se întâmplă a fi legiuitele paști [ale iudeilor] în zi de duminică, noi nu prăznuim întru aceeași Paști, ci în viitoarea duminică, ca să nu prăznuim împreună cu iudeii. Fiindcă și după însuși adevărul lucrurilor, atunci întâi iudeii paștile lor au prăznuit, și apoi Învierea Domnului s-a făcut, al cărui chip și aducerea aminte aduc Paștile care pe tot anul acum noi le prăznuim.”\nÎn decursul vremii s-a așternut uitarea peste aspectele astrologiei bisericești, iar pentru marea majoritate dintre noi teologii, și chiar monahii, pasajul respectiv din tâlcuire rămâne o enigmă de nedezlegat. Redăm mai jos niște lămuriri elementare de astro/logie/nomie patristică pentru a ajuta la clarificarea înțelegerii acestui pasaj:\nZodiacul sideral („simțit”) şi cel tropical („gândit”) Există două zodiace, cel tropical și sideral. Soarele se află pe cerul al 4-lea (de la pământ), zodiacul sideral (cel cu zodiile-constelații, „cel simțit”), este cerul al 8-lea, iar cel tropical, fără stele („gândit”), este cerul al 9-lea. După cum se vede în diagrama de mai sus, în decursul celor 7517 ani de la facerea lumii (2009), cele două zodiace s-au decalat astfel încât în zilele noastre echinocțiul de primăvară se petrece în zodia „simțită” (siderală) Pești, spre sfârșitul ei.\nZodiacul sideral („simțit”) și cel tropical („gândit”)\nAnul 7517 (2009): Echinocțiul de primăvară „simțit”(la sfârșitul zodiei Pești);\nEchinocțiul de primăvară „gândit” (Berbec, gradul 1)\nExistă două zodiace, cel tropical și sideral. Soarele se află pe cerul al 4-lea, zodiacul sideral (cel cu zodiile-constelații, „cel simțit”), este cerul al 8-lea, iar cel tropical, fără stele („gândit”), este cerul al 9-lea.\nȘi pentru că în zilele noastre cei mai mulți oameni, fie ei credincioși chiar practicanți, au nevoie ca de aer și de o confirmare din partea autorității științifice, le oferim aici un element care va fi pentru mulți șocant: o hartă astronomică actuală (obținută prin programul Home Planet – hp – ce se poate descărca gratuit de pe internet) a echinocțiului de primăvară:\nEchinocțiu de primăvară 21 martie 2006 Echinocțiul de primăvară 21 martie 2006 Situația cerului la data de 21 martie 2006, privit din București, ora locală 12:24. A se observa poziția soarelui, aflat în centrul diagramei în zodia Peștilor (Pisces, pe diagramă între 0° – 30°), și foarte aproape de zodia Vărsătorului (Aquarius, pe diagramă între (0°) 360° – 330°)\nCele două diagrame sunt practic similare!\nCum se explică oare această concordanță? Să lămurim mai întâi că, din punctul nostru de vedere această confirmare științifică nu are prea mare relevanță, deoarece destul ne sunt mărturiile Scripturii și ale Tradiției. Dar ca această Tradiție să fie într-adevăr Tradiție, ea trebuie predată din generație în generație, ori vedem cu multă îngrijorare că de vreo 200 de ani încoace transmiterea acestor elemente de cosmologie și astro-nomie/logie patristică s-a diminuat la extrem. Și atunci trebuie depuse toate eforturile de recuperare a lor, ceea ce, cu mila și ajutorul lui Dumnezeu încercăm pe parcursul acestei lucrări.\nPentru obținerea hărții astronomice de mai sus s-au folosit observațiile astronomice și un program modern de calculator. Dar cum s-a ajuns la harta zodiacală de mai sus?\nPotrivit revelației tradiționale cosmologice redată cel mai limpede de către Matei Vlastare, în prima săptămână a facerii lucrurile au stat în felul următor: în zilele I-VI echinocțiu prelungit de primăvară. Acum, dacă s-ar fi inventat și aplicat calendarul iulian din prima zi, lucrurile ar fi stat în felul următor:\nZiua I 18 martie…\nZiua IV 21 martie, apariția luminătorilor, echinocțiu de primăvară aflat în zodia Berbec siderală (simțită), care corespunde identic acum cu cea tropicală (gândită), gradul 1.\nZiua VI 23 martie, crearea omului. Practic, aceeași configurație astrală!\nÎncepând cu ziua a VIII-a (duminică 25 martie), mișcările astrale sunt cele cunoscute. În acest caz, ținând cont de rata de 1 zi la 300 de ani rezultă că în timp de 7515 ani s-a întârziat cu 7515 : 300 adică 25 de zile și aprox. 3 minute (2 minute 24 s.). Această întârziere se reflectă în poziția astrologică pe care tocmai am studiat-o. Dar, este tare greu de crezut că astronomii științifici ar accepta această explicație. Pentru aceasta ei ar trebui să revizuiască radical și din temelii tot sistemul lor de mișcări și poziții astrale, și să revină la sistemul cosmologic tradițional. Aici de exemplu se vorbește de „ciclurile” soarelui și ale lunii, iar ciclu înseamnă o rotație completă, deci un clar sistem geocentric.\nOdată lămurită situația zodiacului „gândit”, vedem că se mai ivește și problema datării echinocțiului respectiv, și anume: poate fi această dată la rândul ei gândită și neschimbătoare? Se poate ea fixa la un moment dat, să zicem 21 martie? Ar trebui făcut acest lucru sau nu?\nExact la acest moment face aluzie tâlcuirea Pidalionului. Întrucât acesta s-a redactat la sfârșitul sec. al XVIII-lea, părinții atoniți dau aici o tâlcuire apologetică și polemică, ca răspuns la provocările și presiunile romano-catolice.\nCa răspuns decisiv și final al acestor pretenții, Părinții aghioriți introduc noțiunea de „echinocțiu gândit”, deosebit clar de cel simțit, ceea ce conduce la consecința că, pentru calendarul liturgic bisericesc criteriul de fixare a datei de 21 martie nu este legat de fenomenele astronomice/astrologice văzute, ci cele gândite. Și atunci, desigur că Biserica Ortodoxă a acceptat o decalare ce va crește în decursul timpului (precesia echinocțiilor), fără ca să implice o călcare a hotărârilor pascale.\nÎn primul rând: Paștele va avea totdeauna loc și după echinocțiul simțit, sideral, astronomic, de care se depărtează treptat înspre vară, ș.a.m.d. Pentru cei ce au invocat anomalia că Paștele va avea loc odată cu Crăciunul, în toiul iernii, precizăm că aceasta ar avea loc – teoretic, ipotetic – în cazul ratei patristice/ptolemeice de 1/300 z (1 zi la 300 de ani), peste aproximativ… 70 000 de ani! Chiar crede cineva cu trezvie duhovnicească, că lumea va mai dura atâta? Și chiar și în această ipoteză absurdă, Paștele se sărbătorește tot după echinocțiul de primăvară, și nu înainte!\nȘi totuși, de ce a fost legată fixarea datei de 21 martie ca termen al echinocțiului de primăvară, ceea ce a dus la cea mai devreme dată posibilă a Paștelor 22 martie? De ce au fixat Părinții de la Niceea această dată la Sinodul din 325? E posibil ca gregorienii să aibă totuși dreptate în cramponarea lor pentru fixarea echinocțiului la 21 martie?\nPentru a afla răspunsurile la aceste întrebări, revenim la datele săptămânii creației furnizate de către pascaliograful și canonistul normativ Matei Vlastare (sec. XIV):\n Ziua Iduminică 18 martie; Ziua IIluni 19 martie; Ziua IIImarți 20 martie; Ziua IVmiercuri 21 martie, apariția luminătorilor, echinocțiu de primăvară  \n– Soarele se află în zodia Berbec siderală (simțită), care corespunde identic acum cu cea tropicală (gândită), gradul 1.\n– Luna plină\nVedem acum limpede că Părinții niceeni au avut în minte, insuflați fiind de Duhul Sfânt, această configurație din prima săptămână a facerii lumii. Întrucât evenimentele iconomiei mântuirii noastre au fost lucrate de către Domnul în strânsă concordanță cu cele de la facerea lumii (răstignirea de vineri, la ceasul 6, după echinocțiul de primăvară, la lună plină), era logic ca și calcularea pascaliei să țină cont de toți acești factori cerești. Dar, acest lucru nu le dă nicidecum dreptate „astronomilor atei ai papii”, cum au fost numiți în epocă de către ortodocși reformatorii gregorieni, și aceasta din motivul arătat mai sus: configurația cerească potrivit căreia cele două zodiace, „simțit” și „gândit” au coincis nu se mai regăsește de atunci (ziua a 4-a, miercuri 21 martie, anul 1), ci s-a produs decalajul arătat.\nChiar dacă Părinții ar fi stabilit („fixat” cum se mai spune pe alocuri…) ca data echinocțiului de primăvară să fie 21 martie, să fie clar pentru toată lumea: atunci soarele nu se mai afla deja în gradul 1 al Berbecului.\nAnul 325 d.Hr. = 5 833 d.f.l. (5508 + 325). Împărțind această sumă la rata de 1 zi la 300 de ani obținem: 5833:300»19 zile, adică »19 grade (dăm cifre rotunjite și aproximative, deoarece aici nu interesează precizia ci sensul și esența calculării). Deci, admițând că o zodie are »30°, atunci în vremea Sinodului I Ecumenic soarele se găsea în timpul echinocțiului de primăvară » în gradul 11… Pești al zodiacului „simțit”! Acest lucru este cunoscut sub numele de „precesia echinocțială” și este un fenomen ceresc natural schimbător ce nu poate fi modificat decât de către Dumnezeu. În schimb, se poate fixa o dată oarecum abstractă, dar mai bine spus „gândită” a zodiacului cu un Berbec fixat la data dorită de noi, în acest caz 21 martie. Sau, altfel spus, Berbecul „gândit” poate începe totdeauna odată cu echinocțiul de primăvară. La această constantă s-au referit tâlcuitorii Canonului când au spus că „soarele intră în prima miră a zodiei ce se cheamă Berbec, nu acelui simțit și în stele, a celui ce este schimbăcios, ci a celui gândit și fără stele ce este neschimbăcios după astronomi.” Exact aici s-a strecurat confuzia gregorienilor ce au confundat cu voie sau fără voie, cu știință sau din neștiință (nu putem ști cu absolută siguranță care au fost situațiile din sufletele diferiților astronomi) aceste două zodiace diferite. Această contopire a lor are caracterul ereziei monofizitismului: absorbirea și dizolvarea unui element în altul distinct. Erezia dă naștere la eroarea de a considera fix ceea ce este prin natură schimbător, aici zodiacul „simțit”, și prin aceasta a impune o pascalie antipatristică ce își propune realizarea acestui deziderat: „Corectăm ducând nu numai echinocțiul vernal pe locul lui de început conform Conciliului niceean, care azi cu zece zile dat-a înapoi,… dar instituim și un sistem metodic și rațional pentru posteritate, care să împiedice echinocțiul și luna plină a se depărta de propriile sedii.” (Bula Inter gravissimas 1582)\nNu am vrea să încheiem această secțiune înainte de a arăta ce importanță are datarea de mai sus în iconomia mântuirii noastre așa cum a binevoit Dumnezeu să o lucreze. Și anume, dacă ziua I a creației a fost duminică 18 martie, atunci rezultă că cea de-a VIII-a fost duminică 25 martie. Ziua a opta are un simbolism cu totul aparte, de care nu ne vom ocupa pe larg acum, din care reținem că ar fi o nouă creație, eon, eshaton, chiar și semnul ∞ (infinit). Oare întâmplător a avut loc întruparea Domnului (Bunavestire) în această dată? Desigur că în nici un caz, ci cu totul legat de acea zi a opta. Iarăși, tot într-o zi de duminică 25 martie a avut loc Învierea! Această coincidență a celor două praznice se cheamă „Paștele Domnesc” („Kirio Pasca”), și din păcate a dispărut din tipicul calendarului „pe nou”…\nȘi așa stând lucrurile, vedem acum și legătura cu nașterea Domnului, 25 decembrie, la rândul ei o dată nicidecum convențională sau legată simbolic de solstițiul de iarnă, așa cum se socotește îndeobște. Nu, ci legăturile s-au făcut în felul de mai sus, din care a rezultat și o a treia dată legată de nașterea Sfântului Ioan Botezătorul: 24 iunie. Vedem acum clar că nu de solstiții și echinocții astronomice au fost legate aceste evenimente și ulterior praznice, și cu atât mai puțin de înlocuirea unor prăznuiri păgâne ale cultului soarelui sau cine știe ce idolatrii, ci de aceste date. Drept este că peste ele s-a așternut oarecum uitarea, dar, să recunoaștem cu durere, și nepăsarea cea păcătoasă, delăsarea. Acum prin pronia divină cele uitate se regăsesc și suntem încredințați că vor aduce roade duhovnicești în sufletele evlavioase ale celor ce nu se vor mai prici dacă „sunt sau nu dogme, cine le-a dat, unde…. cum…”, ci le vor primi cu bucurie și recunoștință.\nVedem deci, că și la momentul Pidalionului (1800), este anihilat pur și simplu atât punctul de vedere „științific” al observațiilor astronomice variabile cât și metoda gregoriană de fixare perpetuă a echinocțiului „simțit” la data de 21 martie…\nPascalia Ortodoxă este stabilită pentru totdeauna după criteriile patristice lămurite cum am văzut de către Matei Vlastare și Sfântul Nicodim Aghioritul, și nu necesită nici o modificare, fie în sensul gregorienilor, fie în sensul vreunei reforme ortodoxe.\nPe aceeași linie au mers și patriarhii Constantinopolului Calinic XI, Paisie II, Chiril V și patriarhul Atanasie al Antiohiei. În 1827, Agatanghel, Patriarhul Ecumenic, a refuzat să permită orice îndreptare a așa-numitului calendar praznical „iulian” ortodox.\nAnatemizarea calendarului gregorian a fost insuflată acelor Părinți de către Duhul Sfânt, ce nu a primit această „îndreptare”. Efectul benefic și salvator al acesteia s-a manifestat în spațiul ortodox pe durata 1583-1924, adică 340 de ani.\nÎmpotriva modalităților inovatoare și alternative de toate felurile, Biserica Ortodoxă a elaborat și folosit tabele și metode așa numite „perpetue” care să nu mai necesite observații anuale și rectificări permanente ale pascaliei. Dintre ele amintim așa numitele „Mâna anului” și „Mâna Sfântului Ioan Damaschin”, un fel de abac, ce asigura pe veci un mod de calculare a Paștelor.\nAceste elemente pascaliografice erau tipărite în cărțile de cult, cum ar fi fost ceasloavele. Și dacă nu erau cunoscute integral preoților și credincioșilor, erau în tot cazul accesibile. Astăzi ele au căzut într-un fel de desuetudine, considerându-se cumva că sunt exclusiv de competența astronomiei. Părinților și fraților, nu a fost și nu este așa, să nu lăsăm din mână comoara predaniei! Mersul cerului a fost stabilit și descoperit de Însuși Dumnezeu, și cine s-ar putea face mai vrednic de aceste descoperiri decât Biserica și slujitorii ei?\n","date":"16-06-2009","img":"","permalink":"https://axaneamului.ro/posts/magazine/axa-ii/19/talcuirea-apologetica-a-canonului-7-apostolic/","series":["AXA ANUL II"],"tags":["Învățături ale Sfinților Părinți"],"title":"Tâlcuirea apologetică a canonului 7 apostolic","youtube":""},{"author":"Nil Arcașu","categories":["Politică","Social"],"content":"După evenimentele din 11 septembrie 2001 din S.U.A.1, numeroase țări au sacrificat libertățile civile pentru a face față luptei împotriva terorismului, fapt semnalat de Hina Gilani, reprezentant special pentru drepturile omului la ONU, într-un raport prezentat Adunării Generale a Națiunilor Unite: „Când se abuzează de ea – spune Gilani – legislația privind securitatea se poate transforma într-un instrument al terorii de stat.” Legile antiteroriste au învestit agențiile de impunere a legii și de informații cu puteri excepționale de supraveghere și anchetă fără un aviz judiciar, generând cazuri concrete când forțele de securitate au comis abuzuri culminând cu arestarea unor militanți pentru drepturile omului, lideri sindicali și studențești, activiști politici, membri ai unor grupări religioase, avocați sau ziariști, „ca răspuns la activitățile lor legate de drepturile omului”.\nMai mult, încă din anul 2005, comisarul european pentru Informații și Media, Viviane Reding, declara că Comisia Europeană propune înregistrarea obligatorie a mesajelor email, convorbirilor telefonice și altor mijloace electronice de comunicație de către companiile de telefonie și furnizorii de internet, punând astfel capăt confidențialității în acest domeniu. Practic, dacă până acum autoritățile aveau nevoie de mandat pentru a intercepta convorbirile unei persoane, viitorul ar urma să arate ca în faimosul „1984” a lui George Orwell, cu fiecare persoană „ascultată”. (Între timp, propunerea a ajuns lege și anul acesta a fost adoptată și la noi, fără vreo îndoială că nu ar fi bună.) Justificarea acestei propuneri: amenințarea terorismului este atât de înspăimântătoare, încât statele UE par dispuse să facă aproape orice pentru a-și proteja cetățenii, uneori chiar și împotriva voinței acestora. Cu un an înainte, în 2004, Franța, Irlanda, Marea Britanie și Suedia făcuseră astfel de propuneri după atentatele de la Madrid.\nNici România nu a făcut excepție de la inițiative ce restricționează drepturile și libertatea cetățenilor. După ce, printr-un act normativ decretat în 2003, s-a hotărât ca toate ecvinele (cai, catâri, etc.) să fie dotate cu un cip implantat sub piele, iar bovinele cu crotali, demersurile unor asemenea legi (cum era de așteptat) nu i-au trecut cu vederea nici pe cetățeni. Astfel, potrivit Ordonanței de Urgență a Guvernului 60/2006, prin care se intervine asupra articolului 145 din Codul de procedură penală, instanțele pot dispune pe perioada măsurii obligatorii de a nu părăsi localitatea, ca învinuitul sau inculpatul să poarte un sistem de supraveghere electronic. Potrivit unor declarații ale oficialilor Ministerului Justiției, cea mai probabilă variantă ar putea fi aceea a unor BRĂȚĂRI ELECTRONICE. Așadar senatorii au decis în numele poporului: BRĂȚĂRI CU CIP în loc de arest preventiv. Alți senatori au ridicat problema încălcării drepturilor omului și a prezumției de nevinovăție prin prevederile articolului 145: „Măsura supravegherii electronice a persoanelor pe timpul procesului penal încalcă grav prezumția de nevinovăție, stipulată în Constituție, precum și prevederile Convenției Europene pentru Drepturile Omului” – a declarat senatorul liberal Norica Nicolai, membru al Comisiei Juridice a Senatului. Conform Noricăi Nicolai, în practica europeană și americană, acest sistem de monitorizare se utilizează doar pentru persoanele condamnate definitiv și numai pentru categoria celor ale căror fapte au un grad foarte ridicat de periculozitate socială, cum sunt infracțiunile cu violență: omor sau infracțiuni de criminalitate organizată. „În timpul procesului penal, când funcționează prezumția de nevinovăție, acest mijloc de supraveghere este o încălcare clară a drepturilor omului și a libertății de mișcare” – a subliniat senatorul liberal. „Sub aspectul demnității umane, eu aș prefera să fiu arestat, decât să mi se implanteze cipuri” – a conchis senatorul PRM Valentin Dinescu (Rompres).\nPentru a nu se crea suspiciuni, se cuvenea ca inițiativa să fi fost supusă unui referendum național, ori cel puțin dezbaterilor publice, mediatizată, nu ținută la secret și impusă cetățenilor. Așa s-a procedat și în cazul eliberării noilor buletine de identitate, sau a implantării cipurilor și aplicării „crotalilor” la animale, ori în cazul obligativității „asomării” porcilor înainte de tăiere (excepție nu fac nici normativele privitoare la amenajarea stânelor și a distribuirii lactatelor și nici directivele spațiului necesar creșterii păsărilor – în fond mijloace deghizate de descurajare a gospodăriilor private, incomode marilor concerne alimentare supranaționale).\nCu ani în urmă, temerile euroscepticilor păreau neîntemeiate, ridicole, oficialii dar și oamenii de rând socotindu-le obsesii anacronice ale celor ce nu înțeleg cât de benefică este pentru noi integrarea în Uniunea Europeană. Acum însă, s-a ajuns ca guvernanții înșiși să fie copleșiți de deciziile propriilor colegi, teoretic garanți ai respectării libertăților civile și ai drepturilor omului. Dacă astăzi intențiile de monitorizare și supraveghere a populației nu pot fi stopate – nu de oamenii de rând, ci de politicieni lucizi și onești, câți au mai rămas – ce va fi în viitor, când știința va oferi mai multe înlesniri, haosul întreținut deliberat va justifica întru totul securizarea cetățenilor iar politicieni de felul senatorilor citați nu vor mai exista, ori vor fi reduși la tăcere?\nObservăm că legalizarea abuzurilor autorităților în ceea ce privește libertatea persoanei include legalizarea încălcării propriilor legi, stipulate în Convenția Drepturilor Omului și în Constituția României. INFRACȚIUNE care, peste noapte, devine PROCEDURĂ JURIDICĂ, prin mijlocirea căreia cetățeanul este lipsit de prezumția de nevinovăție și transformat din oficiu în infractor. Situație analogă guvernării comuniste; care, pentru a sancționa LEGAL opozanții regimului, făcea rabat de la legile proprii. Fapte ce dovedesc că, ușor-ușor, se pun bazele unei dictaturi europene, transformând Europa într-un ghetou de proporții, cu granițele lărgite, unde cei înfricoșați de himera terorismului internațional vor fi terorizați – în numele securității statului european – de cei ce se erijează în apărători ai drepturilor omului.\nDacă, precum observa Norica Nicolai, în practica europeană și în cea a Statelor Unite monitorizarea se aplică doar celor CONDAMNAȚI DEFINITIV, iar în România și celor doar INVINUIȚI – așadar NUMAI BĂNUIȚI, iar nu DOVEDIȚI ÎN INSTANȚĂ – deducem că practic orice român poate fi ridicat de pe stradă și, în virtutea suspectării de vreo fărădelege, să i se atașeze „brățara cu cip”, devenind subit „condamnat definitiv”. Nu trebuie să ne amăgim că, de vreme ce acum nu există astfel de situații în practică (oare?), în viitor va fi tot așa, odată ce s-a creat cadrul legislativ pentru astfel de abuzuri. Acestea sînt argumente neîndoielnice că forurile europene instituie legi ce resping drepturile civile nu pentru protejarea cetățenilor de terorism, ci pentru protejarea sistemului politic UE de cetățeni, vădindu-se adversar al libertății nesupravegheate. Când unul din oficialii Pieței Europene a fost întrebat ce se va întâmpla cu cei ce nu vor accepta normativele europene, acela a mărturisit: „Avem destule mijloace prin care îi vom forța pe toți să accepte aceste sistem.” Tot așa – când la una din ședințele ONU, în 1977, s-a pus aceeași problemă – răspunsul a fost: „Numărul personal (CNP-ul) al cetățenilor respectivi va fi anulat, ei urmând a fi lichidați imediat. N-avem nevoie de adversari ai noii ordini mondiale.”\nPentru înfăptuirea sistemului totalitar, oficialii UE au de partea lor cadrul legislativ și metodele practice. Dar, cu toate acestea, creștinii îi vor înfrunta! Nu cu puterile lor, ci în Hristos, Care toate le poate câte le voiește.\nCU OCHII PE NOI Cu ceva timp în urmă, un jaf petrecut la o casă de schimb valutar din Brașov, soldat cu împușcarea a două persoane a pus pe jar întreaga mass-media, îngrozită de cruzimea făptașului, a cărui identitate nu s-a aflat nici pînă azi. Straniu mi s-a părut faptul că incidentul s-a petrecut exact în perioada când în societatea românească fusese declanșată campania de strângere a semnăturilor împotriva violării libertății umane și a intimității, amenințate de controversata îndosariere electronică a populației prin intermediul introducerii CIP-ului în pașaport și permisul auto. Ticluită de dracul ori de stăpânire, „coincidența” mi s-a părut suspectă, presimțind că evenimentul ar putea servi cu succes măsurilor de supraveghere și control instituite în parte de guvernul din ce în ce mai „îngrijorat” de siguranța cetățenilor. Şi totuși – în pofida avertismentului lăuntric, altminteri logic și firesc într-o societate ce se dorește desecretizată și ca atare monitorizată – mi-am alungat gândul ca pe un vis urât și superstițios, de care mie – cetățean european eliberat de angoase și bariere ideologice, om al secolului XXI – trebuia să-mi fie rușine. „Drepturile omului”, „respectul valorilor umane”, „cuceririle democrației”, „inviolabilitatea intimității” etc. îmi strigau obsesiv în urechi că nu am a mă teme, că sunt liber, că suspiciunile îmi sunt neîntemeiate, fanteziste, ridicole, întrucât trăiesc într-un stat democratic, care desigur garantează constituțional drepturile cetățenești. Pe de altă parte refuzam să cred că autoritățile ar putea fi atât de sprintene în a sesiza oportunitatea ce se ivise la țanc (dacă nu cumva fusese programată deliberat, conform principiului cauză-efect) spre a servi… „democrației originale”, deși pe timp ce trece m-am deprins să fiu din ce în ce mai sceptic față de declarațiile oficiale, cu atât mai mult cu privire la intențiile practice ale stăpânirii.\nDar iată că presimțirile-mi șubrede s-au adeverit. Conform ziarului „Lumina” din 7 februarie 2009, primăria Brașovului a realizat un proiect prin care va fi creat un sistem video instalat pe mai multe străzi ale orașului, pentru a supraveghea zonele intens circulate. „Toate imaginile surprinse de sistemul video vor fi transmise și stocate în dispeceratul care va funcționa la primăria Brașovului cât și la cel de la poliția municipiului” – preciza purtătorul de cuvânt al primăriei brașovene. Ca să avem și noi „Londra” noastră, unde „Big Brother” vede și știe tot ce mișcă în stradă, desigur pe banii poporului. În loc să creeze patrule de poliție pregătite corespunzător pentru împiedicarea infracțiunilor, organele locale au găsit de cuviință supravegherea cetățenilor nevinovați laolaltă cu hoții și criminalii, punându-i pe toți în aceiași oală. Cum poate fi motivată etic și juridic urmărirea cetățenilor pașnici care, potrivit legilor constituționale, beneficiază de prezumția de nevinovăție, fără a încălca aceste legi?\nApoi, ce și cât îi mai revine lui Dumnezeu Atoatevăzătorul, dacă destinele oamenilor sunt încredințate supravegherii computerizate? În ateismul său, omul modern – sceptic cu privire la dumnezeiasca pronie, la purtarea de grijă a lui Dumnezeu – își pune soarta în mâinile omului și ale științei, nădăjduind că îl vor izbăvi de frică, obsesii și nesiguranță, consecințe firești, binemeritate ale necredinței și depărtării de Dumnezeu. Omul credincios – creștinul iubitor de Hristos, străin de aceste psihoze – nu simte nevoia protejării monitorizate, ci împotriva oricăror primejdii cugetă precum David: „Domnul este ajutorul meu și mântuitorul meu, de cine mă voi teme? Domnul este păzitorul meu, de cine mă voi înfricoșa?” Fiindcă acesta este adevărul: oamenii, în virtutea unei susținute și îndelungate campanii de înfricoșare prin mijlocirea mass-mediei, se tem pentru viețile lor lipsite de credință în Dumnezeu, așteptând/căutând/cerînd sprijinul autorităților, oricum ar fi, numai să trăiască bine și în siguranță. Şi aceasta chiar dacă le sunt știrbite drepturile umane elementare, chiar dacă le este primejduită libertatea intelectuală și spirituală, chiar dacă în favoarea siguranței materiale trebuie să se prostitueze sufletește, precum se cerea în temnițele comuniste în vremea așa-zisei „reeducări”. Omul vrea să trăiască, și pentru asta e în stare de orice: se minte cu privire la practicile și idealurile U.E., se minte când e avertizat privitor la implementarea în societate a îndosarierii electronice, se minte când vine vorba de nocivitatea Gardasil-ului, de ecumenism, de Noua Ordine Mondială…\nÎn acest context se înscriu pledoariile pro-îndosariere ale unor publiciști (vezi „argumentația” cunoscutului Gheorghiță Ciocioi), stareți (Ierom. Teodosie de la…), teologi (Radu Preda). Care, „tâlcuind” proorociile Sfinților Părinți cu privire la pecetluire, interpretează metaforic acest proces, „înduioșați” de lipsa oricăror perspective familiale, profesionale, sociale pentru cei ce contestă legitimitatea îndosarierii. Astfel, unii păstori spun: Da, călugărilor le este ușor să se pronunțe împotriva CIP-urilor, însă creștinii au familii, rate în bănci, obligații sociale de care depinde viața lor, amănunte pe care monahii le ignoră. Observații care, în opinia lor, îndreptățesc acceptarea CIP-urilor. Dar oare nu la fel cugetă guvernanții? Şi ce vom spune? Că, dacă teoretic nu există șansa supraviețuirii fără acceptarea CIP-urilor, asta înseamnă că cei ce pledează pentru acceptarea lor au dreptate? Nicidecum! Altminteri, ar trebui îndreptățiți toți cei ce de-a lungul istoriei au apostaziat de la Hristos, întrucât potrivit acestei retorici n-au avut încotro, au fost siliți etc. Aceasta e totuna cu a justifica reaua credință, puțina credință sau necredința. Însă, din zorii creștinismului și până în vremea prigoanei comuniste, iubitorii de Hristos au arătat că statul nu este infailibil, putând fi înfruntat chiar cu prețul vieții atunci când credința o cere – certitudine a mântuirii în Hristos – decât acceptând condițiile necreștine de viețuire impuse de stăpânire – mijloc de abatere de la viața în Hristos. Ca atare creștinii, indiferent de categoria socială din care fac parte, pentru a rămâne drept-slăvitori (ortodocși), sunt datori să refuze orice sistem de supraveghere și monitorizare a vieții intime, fiindcă singurul care are dreptul să vegheze asupra lor este Iisus Hristos, Fiul lui Dumnezeu, Stăpânul cerului și al pământului. Ignorând acest adevăr, singurul izbăvitor de orice tiranie, nu vor putea sta împotriva dictaturii electronice universale care, chiar dacă se va amâna pentru o vreme, în cele din urmă tot se va instaura pe pământ, înțărcuind libertatea popoarelor. Fiindcă, îndărătul aspirațiilor globaliste se află nu rațiunea umană, ci stăpânul întunericului, în mâna căruia arhitecții noii ordini mondiale sunt simple unelte însuflețite de utopia binelui, în numele căruia umanitatea va fi îngenuncheată.\nSĂ NE OPUNEM ÎNDOSARIERII ELECTRONICE PÂNĂ NU E PREA TÂRZIU! Pe 14 ianuarie a.c., părintele Iustin Pârvu de la Mănăstirea din Petru Vodă a dat un comunicat prin care solicită mobilizarea generală a tuturor românilor împotriva îndosarierii electronice proiectată de guvern a fi adoptată în România încă din primele luni ale anului. Ce se urmărește de fapt? Instaurarea unei dictaturi polițienești electronice de supraveghere și control la nivel național și global prin mijlocirea pașapoartelor și permiselor auto conținând cipul biometric, în care sunt introduse amprenta digitală, imaginea facială, informații privind starea de sănătate, dar și restricționări ca împiedică accesul în instituții publice, în mijloace de transport în comun sau pe autostradă, și chiar deplasarea liberă dintr-un oraș în altul. În acest context, dacă cetățeanul este în dezacord cu statul în urma convingerilor sale religioase, politice, etc., autoritățile pot dispune fără nici o opreliște, în virtutea supravegherii electronice permanente, arestarea cetățeanului incomod politicii statului, considerat „terorist”, titulatură ce-l desemnează în fond pe fostul „dușman al poporului” din perioada comunismului.\nPrivitor la CIP-ul ce înlocuiește cu succes funcția „turnătorului” la securitate, Părintele Iustin avertizează: „Poate că pentru mulți dintre dumneavoastră acest CIP pare un lucru nesemnificativ, dar în spatele acestui sistem de însemnare a oamenilor, de codare și stocare a datelor de identificare se ascunde o întreagă dictatură, un întreg plan demonic, prin care de bunăvoie îți vinzi sufletul diavolului. Însemnarea oamenilor ca pe vite este primul pas al unor măsuri luate pentru controlul absolut al ființei umane.” Eficiența folosirii CIP-ului împotriva celor incomozi regimului poate fi ușor înțeleasă, chibzuind asupra unei întâmplări petrecute sub regimul comunist. Părintele Dimitrie Bejan povestea că în ziua în care a fost eliberat din temniță s-a așezat la rând pentru a-și cumpăra o pâine. Ajungând în fața tejghelei, părintele a întins banii, cerând vânzătoarei O PÂINE. Însă vânzătoarea ceru să-i arate CARTELA. Când Părintele spuse că NU ARE CARTELĂ – insistând că vrea să CUMPERE PÂINEA cu BANI – vânzătoarea ÎL REFUZĂ, precizând că NU ÎI POATE DA FĂRĂ CARTELĂ. Biruit de situație, părintele plecă fără să fi putut cumpăra. Însă o bătrână, care AVEA CARTELĂ, îl trase de mânecă și-l milui discret cu o pâine, după care dispăru într-o curte. De altfel, toți ne amintim cum, lunar, românii își primeau rația de zahăr și ulei, prezentând vânzătorului nu numai banii, ci și cartela. Așadar nu e greu de priceput că CIP-urile îndeplinesc acum funcția cartelei de odinioară, oferind practic autorităților posibilitatea exercitării aceluiași control și șantaj comunist asupra persoanei. Nu întâmplător Fericitul Mărturisitor anticomunist Valeriu Gafencu prevenea, spunând: „Comunismul va cădea, dar atenție cu ce va fi înlocuit” (Ioan Ianolide, „Întoarcere la Hristos”). Îngrijorare împărtășită și de Sfântul Serafim Rose, un adevărat prooroc al evenimentelor cu care astăzi ne confruntăm, despre care avertiza încă dinainte de anii ’80. Referindu-se la sistemul de îndosariere electronică, Cuviosul Paisie Aghioritul vedea o strânsă legătură între regimul comunist și actualul regim european, precizând că, „pe cât s-a vătămat Ortodoxia prin comunism, pe atât se va vătăma și acum” (în „Hristos și puternicii zilei. Îndosarierea electronică, principalul instrument de supraveghere și control al dictaturii mondiale”, 2003).\nCa atare, numai orbii, lașii, fricoșii, trădătorii, oportuniștii, etc. nu văd că „vremurile de acum desăvârșesc ceea ce s-a făcut sub comunism” (Pr. Iustin Pârvu, în „Credința Ortodoxă”, noiembrie 2002). Intențiile comuniste ale actualei și viitoarei dictaturi politice europene rezidă în înseși declarațiile arhitecților Uniunii Europene și ale unora dintre oficialii ONU, care încă înainte de anii ’80 mărturiseau că vor folosi orice mijloace pentru instaurarea supravegherii electronice globale (vezi „Antihristul și pecetea lui”, Ed. Centrul de Misiune Sfântul Ierarh Ioan Maximovici, 2003). Motive ce ne determină să acordăm deplină încredere apelului către popor al părintelui Iustin de la Petru Vodă, cu atât mai mult cu cât experiența detenției anticomuniste îi dă posibilitatea să perceapă mai realist decât noi etapa istorică în care ne aflăm. Deși trufia intelectualilor cu „ștaif” și snobismul teologilor „subțiri” – smintiți de tonul ultimativ, direct și tranșant al comunicatului – nu sesizează gravitatea momentului, ci, „strecurând țânțarul și înghițind cămila” (precum cărturarii și fariseii din vremea Mântuitorului), minimalizează esența mesajului, se cuvine ca măcar poporul să ia aminte la chemarea părintelui și să se opună îndosarierii electronice chiar și cu prețul vieții. Întrucât proiectul îndosarierii electronice se opune libertății de conștiință, noi creștinii suntem datori să ne împotrivim oricăror „porunci nelegiuite și necredincioase ale împăraților, domnitorilor, stăpânitorilor acestei lumi, oriunde s-ar afla ei, și oricine ar fi” (Sfântul Iustin Popovici, „Biserica și statul”). Fiindcă, mărturisește pustnicul Nicodim de la Tarcău, se cuvine „să-L mărturisești pe Dumnezeu mai mult ca pe tine, ca pe frați sau surori, mai mult ca pe orice.”\n Note 1 Care au fost puse la cale de însuși Statul American, după o veche rețetă a înscenărilor sîngeroase. (n. red.)\n","date":"16-06-2009","img":"https://axaneamului.ro/posts/magazine/axa-ii/19/cipuri-pentru-linistea-noastra-sau-cum-vom-fi-aparati-de-teroristi/images/0.jpg","permalink":"https://axaneamului.ro/posts/magazine/axa-ii/19/cipuri-pentru-linistea-noastra-sau-cum-vom-fi-aparati-de-teroristi/","series":["AXA ANUL II"],"tags":null,"title":"Cipuri pentru liniștea noastră sau cum vom fi „apărați de teroriști”","youtube":""},{"author":"Florin Stuparu","categories":null,"content":"„Și — după cum proorociile arătau fariseilor și saducheilor că Hristos venise, ei necrezînd — tot așa și astăzi: în timp ce semnele arată că vom intra în epoca lui Antihrist, omenirea doarme liniștită.”\nDimitriu Scartsiuni Profeții despre Antihrist, Atena, 1991  Libertatea în temnițe: de la Apostolul Pavel, la părintele Justin Pîrvu Libertatea și adevărul nu sînt realități sociologice sau politice, și nici abstracții filosofice. Sînt realități teologice, Căci Dumnezeul treimic a zis (și a făcut): „Să facem om după chipul și asemănarea Noastră!” (Facerea 1:26) Ceea ce înseamnă că omul e făcut liber și rațional, după Sfinții Părinți. Altfel spus, libertatea, adică voința proprie, este o însușire dumnezeiască a omului, dată dintru început, încît ea nu ar fi trebuit căutată și dobîndită prin osteneală proprie, ci trebuia doar folosită în scopul cel bun, adică întru ascultarea lui Dumnezeu, care e însăși libertatea.\nZice Sfîntul Grigorie de Nissa: „Acela care l-a făcut pe om spre a fi părtaș al bunătăților Sale și Care i-a sădit în fire rîvna spre cele bune, pentru ca dorința lui să fie îndreptată mereu către Făcătorul său, nu l-ar fi putut lipsi pe om de cel mai frumos și mai de preț bun, adică de harul libertății. Căci, dacă asupra vieții omenești ar fi stat vreo silnicie, s-ar fi stricat chipul omului în acea parte, înstrăinîndu-se de prototipul după care a fost făcut, din pricina neasemănării acelei părți a omului cu prototipul. Într-adevăr, o fire supusă unor silnicii cum ar mai putea fi numită «chipul» Celui care împărățește? Ei bine, ființa care se aseamănă în toate privințele cu Dumnezeu trebuia ca neapărat să aibă în firea sa voința neatîrnată și pe deplin liberă, pentru ca împărtășirea la bunurile dumnezeiești să fie ca o răsplată a faptei sale celei bune” (Marele Cuvînt Catehetic), Neliber întrutotul și supus sufletului este (ar trebui să fie) trupul, „Dar sufletul, prin puterea cugetului, se mișcă liber în toată zidirea, ridicîndu-se pînă la ceruri și coborîndu-se în adîncuri, străbătînd întinderea pămîntului și pătrunzînd sub acesta, cîteodată ajungînd cu mintea pînă și în jurul minunilor cerești, fără să fie deloc îngreunat de povara trupului” (Sfîntul Grigorie de Nissa, în aceeași lucrare).\nAdam s-a folosit însă rău de libertatea dintru început (aceasta fiind chiar o dovadă că el a fost zidit liber, după cum zice același sfînt Grigorie, că „răul se naște în lăuntrul omului, la libera lui alegere, luînd ființă atunci cînd sufletul se îndepărtează de bine”). Astfel, începătorul neamului omenesc și-a pierdut libertatea firească, ieșind de sub ascultarea Făcătorului său și făcîndu-se de bună voie rob al Satanei (care se tălmăcește „Potrivnicul”). Cum s-a întîmplat aceasta, o arată cel mai bine Sfîntul Grigorie Teologul:\n„Pe viețuitorul acesta [pe om], Dumnezeu l-a pus în Rai (oricare a fost Raiul cîndva), cinstindu-l cu voință liberă, ca binele să fie nu mai puțin al celui ce îl alege (al omului) decît al Celui ce a dat semințele (al lui Dumnezeu): lucrător de pomi nemuritori — poate de gîndiri dumnezeiești, fie mai simple și mai de jos, fie mai desăvîrșite și mai înalte; gol cu simplitatea, și cu nevicleșugul și cu viața cea fără de meșteșug (care nu avea trebuință de meșteșuguri) și fără de tot acoperămîntul și apărarea; căci astfel trebuia să fie cel ce s-a zidit dintru început. Și îi dă lege, ca o materie și pricină a stăpînirii de sine [a voinței sale libere]; iar legea era porunca din care pomi (adică gîndiri dumnezeiești) trebuia el să se împărtășească și de care să nu se atingă. Iar acesta era pomul cunoștinței, cate nu s-a sădit rău din început faci Dumnezeu nu a făcut nimic rău]. Ci pomul era bun dacă omul s-ar fi împărtășit de el în bună vreme. Căci pomul era privire (adică gîndire) înaltă — după socoteala mea — la care le este fără primejdie a se sui acelora care sînt mai desăvîrșiți cu deprinderea [cu experiența, iar Adam nu avea deprindere, experiență, căci abia fusese zidit), dar nu era bun celor care sînt încă mai simpli și mai lacomi cu pofta, așa cum nici hrana cea desăvîrșită nu este folositoare celor ce încă sînt plăpînzi și au încă trebuință de lapte.”\nPrin urmare, omul și-a pierdut libertatea din clipa în care Adam a urmat voii lui celei rele, cînd a călcat porunca, singura, dată de Dumnezeu. Atunci a căzut în robia Satanei, a vrăjmașului lui Dumnezeu și al oamenilor, și în robia acestei vieți muritoare. Robie din care el singur nu se mai putea răscumpăra, căci nici un rob nu se poate răscumpăra el însuși pe sine. Astfel încît a fost nevoie ca Dumnezeu Însuși să Se întrupeze și să răscumpere firea omenească din robia celui rău, prin firea Lui cea lipsiră de păcatul strămoșesc și prin moartea Lui cea necuvenită (căci moartea e urmare și pedeapsă a păcatului)1.\nA fost greu însă ca oamenii, prinși vreme de 5508 ani2 în minciuna Satanei, să mai înțeleagă nevoia acestei răscumpărări și nevoia unui Răscumpărător. Păgînii nici nu se gîndeau la așa ceva, iar Iudeii (deși aveau proorociile) așteptau (ca și acum) un mîntuitor pământesc, de fapt pe Antihrist. De aceea „zicea Iisus către Iudeii care crezuseră în El: Dacă veți rămîne în cuvîntul Meu, sînteți cu adevărat ucenici ai Mei. Și veți cunoaște adevărul, iar adevărul vă va face liberi. Ei însă I-au răspuns: Noi sîntem sămînța lui Avraam și nimănui niciodată n-am fost robi. Cum zici Tu că: Veți fi liberi? Iisus le-a răspuns: Adevărat, adevărat vă spun: Oricine săvîrșește păcatul este rob al păcatului. Iar robul nu rămîne în casă în veac (este vorba de casa Tatălui, iar noi sîntem fii ai Tatălui prin Fiul); Fiul însă rămîne în veac. Deci, dacă Fiul vă va face liberi, liberi veți fi într-adevăr” (Ioan 8:31:36).\nDar ce este adevărul? — ca să întrebăm și noi asemenea lui Pilat. Adevărul este cel ce e și calea (către împărăția Tatălui) și viața (cea veșnică), adică însuși Hristos Dumnezeu. Deci Mîntuitorul zice aici așa, (după Sfințitul Teofilact): „Dacă veți petrece întru cuvîntul Meu și întru credință, veți cunoaște adevărul, adică pe Mine, căci Eu sînt Adevărul. Dacă Mă veți cunoaște pe Mine, Care sînt Adevărul, Adevărul, adică Eu, vă va slobozi pe voi de păcate cu adevărat.”\nSe întîmplă însă că, de două mii de ani, Iudeii cei necredincioși și toți necredincioșii propovăduiesc că libertatea se dobîndește tocmai prin săvîrșirea păcatului, adică prin săvîrșirea nestingherită a patimilor trupești și sufletești, între care cea mai înfricoșătoare e însăși necredința! Și ei strigă: Fraților! Libertate, egalitate, fraternitate, împotriva lui Hristos! Acest îndemn la răzvrătire împotriva lui Dumnezeu, propovăduit fățiș de revoluția „Iluminaților”, adică a „Luciferienilor”, stă la temelia istoriei pe care o trăim (și de fapt la temelia întregii istorii, precum vom vedea). Ce vreau să spun e că libertatea, egalitatea și fraternitatea împotriva lui Hristos au fost scopurile revoluției a toată lumea, și putem crede că acest scop este împlinit astăzi. Căci asta au urmărit revoluțiile: liberarea omului de sub stăpînirea Ziditorului și Dumnezeului tuturor, egalitate și fraternitate întru întru patimi, hule și blestemății. Și iată că acum sîntem liberi! Liberi ca să ce? Să ne urmăm patimile, reaua voință și reaua credință. Iar aceasta însemnează cea mai amară robie, precum zice și Petru: „Ei (toți propovăduitorii revoluției, și cei bisericești, zic eu) (ne) făgăduiesc libertate, fiind ei înșiși robii stricăciunii. Fiindcă ceea ce te biruiește, aceea te și stăpînește. (2 Petru 2:19).\nPuțini dintre oameni s-au folosit de răscumpărarea Mîntuitorului și de aceea răul a ajuns atît de departe, iar acum stăpînitorii cei netrupești împreună cu cei trupești ai acestei lumi a patimilor s-au întărit într-atît încît au putut să ne aducă la ultima margine a robiei (cu voia noastră, căci altminteri nu ar fi putut să o facă). Căci acum luptăm de-a dreptul pentru a dobîndi libertatea de a păcătui nestingheriți nici măcar de legea lumească, firească, sădită în firea noastră de Făcătorul a toate. (Să ne gîndim doar că sîntem liberi să propovăduim sodomia în priveliștea întregii lumii, dar nu mai sîntem liberi să o împiedicăm, căci încălcăm dreptul omului de a-și pierde sufletul, de a se înrobi diavolului celui mare, și în această viață, și în cea viitoare.)\nCu alte cuvinte, niciodată nu am fost mai puțin liberi decît în zilele pe care le trăim. Mulți văd limpede și vorbesc deschis de aceasta. Iată îngrijorarea (rece, de altfel, anemică și formală) stîrnită de așa-zisele „micro-cipuri”, de această stăpinire desăvîrșită a statului „liberal” și „democratic” asupra tuturor, încă de la nașterea fiecărui mic cetățean. Este un fapt înfricoșător, cu adevărat! Nimeni nu spune însă că acesta a ajuns a fi cu putință doar pentru că omul dorește a fi liber întru patimile sale și de fapt primește orice lanț, orice îngrădire, numai pentru a dobîndi această libertate a robiei. (După așa-zisele „atentate din 9-11”, Americanii au fost întrebați ce vor: „siguranță” sau „dreptul la intimitate”? Au ales „siguranța” în locul libertății, una de altfel foarte îndoielnică.)\nNu sîntem liberi, pentru că nu înțelegem scopul acestei vieți: acela de a ne libera de păcat și deci de diavolul. Botezul - adică moartea și învierea Mîntuitorului, pe care le încercăm prin cele trei cufundări în apa sfințită - ne-a scăpat de păcatul strămoșului Adam. Urmează a ne libera de ale noastre patimi, dacă vrem, cum am zis și cum zice același Teofilact: „Hristos ne-a slobozit desăvîrșit din păcate pe noi, cei ce ne sfințim și ne ungem cu sîngele Lui prin botezul ce se face întru moartea Lui. Căci — după însuși Pavel — toți Creștinii care se botează «se fac împreună sădiți cu asemănarea morții lui Hristos» (Romani 6:3).”\nIar altundeva, Pavel zice:\n„Din El [din Dumnezeu Tatăl] sînteți voi, întru Hristos Iisus, Care S-a făcut nouă înțelepciune de la Dumnezeu, și dreptate, și sfințenie și izbăvire [libertate]” (1 Corinteni 1:30).\nLoc care se înțelege așa, după Teofilact:\n„Pavel zice: Iisus Hristos, Cel prin Care ne-am făcut fii ai lui Dumnezeu, ca unul ce este înțelepciune, ne-a făcut înțelepți; ca sfințenie, ne-a făcut sfinți; ca drept, ne-a făcut drepți; iar ca izbăvire, ne-a făcut slobozi. Și ne-a făcut înțelepți de unde mai-nainte eram nebuni; ne-a făcut curați, de unde mai-nainte eram necurați; ne-a făcut drepți, de unde mai-nainte eram păcătoși; și ne-a făcut slobozi, de unde mai înainte eram robi diavolului și păcatului. Și vezi rînduiala — o cititorule! Mai întîi, Hristos ne-a făcut înțelepți, fiindcă ne-a slobozit din rătăcirea slujirii la idoli și ne-a învățat adevărul cunoștinței de Dumnezeu; al doilea, ne-a făcut drepți, fiindcă ne-a dăruit iertarea păcatelor; al treilea, ne-a făcut sfinți, prin Sfîntul Său Duh; și, în cele din urmă, ne-a dăruit deplina slobozenie de toate relele, încît sîntem datori a fi toți cu totul ai singurului Hristos și numai Lui afierosiți [adică închinați).”\nȘi tot Pavel zice:\n„Toate îmi sînt slobode, dar nu toate îmi folosesc. Toate îmi sînt slobode, dar nu mă voi lăsa stăpinit de vreuna” (1 Corinteni 6:12). „Stați dar întru slobozenia cu care ne-a slobozit Hristos și să nu vă prindeți iarăși în jugul robiei!” (Galateni 5:1) „Căci voi v-ați chemat spre slobozenie, fraților, numai să nu dați slobozenia voastră spre prilej trupului” (Galateni 5:13). „EL ne-a izbăvit [ne-a liberat] din stăpînirea întunericului și ne-a adus la împărăția Fiului dragostei Sale, întru Care avem izbăvirea și lăsarea păcatelor” (Coloseni 1:13).\nIar Teofilact adaugă la această din urmă zicere:\n„Deci Dumnezeu ne-a izbăvit pe noi, care eram jos, în «stăpînirea întunericului», adică a rătăcirii și a tiraniei întunecatului diavol. Căci Apostolul nu a zis că ne-a izbăvit «de întuneric», ci «din stăpînirea întunericului», fiindcă întunecatul diavol avea multă stăpânire și tiranie asupra noastră. Căci rău ar fi fost cu adevărat și doar a ne afla sub diavol, iar a ne afla sub stăpînirea și tirania lui era încă mai rău. Și nu a zis că «ne-a scos», ci că «ne-a slobozit» din stăpânirea diavolului, ca să arate că noi ne aflam luați de el în robie, și cumplit ne ticăloșeam și că apoi Dumnezeu, slobozindu-ne pe noi, cei atît de stăpîniți de întunecatul diavol, ne-a mutat la luminata lumină a împărăției și a teoriei [„vederii”] Sale. În 1966, curînd după ieșirea din pușcărie... „Poate că aceștia sînt ultimii cîțiva ani în care mai putem să răspîndim liberi cuvîntul [lui Dumnezeul]. E mai tîrziu decît credeți... Trebuie să lucrăm cît mai e timp... Spunem că trăim într-o societate creștină, dar de fapt nu este adevărat: trăim într-o societate care este mult mai păgînă, mai urîtoare de Hristos decît lumea în care a trăit odinioară Hristos... Singura noastră speranță e să fim simpli și încrezători, urmînd să mergem înainte... Viața dubovnicească începe atunci cînd lucrurile par a fi absolut «disperate», căci de-abia atunci învățăm să ne întoarcem către Dumnezeu, iar nu să ne punem nădejdea în slabele noastre eforturi și idei.”\nCuviosul Serafim Rose  Așadar, a fi liber înseamnă a cunoaște adevărul, și a-l propovădui și a-l urma: „Veți cunoaște adevărul, iar adevărul vă va face liberi.” Iar adevărul e Hristos, cum ziceam. „Căci — după același Teofilact - lumină [adică adevăr] e Tatăl, lumină e și Fiul, pentru că a luminat sufletele noastre și le-a slobozit din întunericul necunoștinței, arătîndu-L oamenilor pe Tatăl, pentru care și zicea: «Eu sînt lumina lumii».\nVenind acum la tema noastră (Liberi în temnițe), tragem așadar încheierea că modelul omului liber este Dumnezeu-Cuvîntul întrupat, Dumnezeu-Omul Hristos. Acesta a fost liber, fiind fără de păcat și împlinind pînă la capăt voința Dumnezeu-Tatălui, Dumnezeu fiind (iarăși zic) însăși libertatea. De aceea a și primit să fie prins și legat, deși ar fi putut să scape de ucigașii Lui („Bagă sabia în teaca ei, Petre! Oare crezi că nu pot să-L rog pe Tatăl Meu să-Mi trimită în ajutor acum 12 legiuni de îngeri?!”) Apoi, odată prins, Mîntuitorul a fost liber și la casa arhiereului și în pretoriul lui Pilat, încît nici nu a mai vorbit cu ei.\nCei care L-au urmat pe Hristos, deși în temnițe de multe ori, au fost și ei liberi asemenea Lui. Iată-l pe Pavel, care — de parcă nu i-ar fi ajuns vremea petrecută în închisoare - a cerut să fie dus la judecata împăratului Nero, deși împăratul Agrippa al Iudeii voia să-l libereze (vezi la Faptele Apostolilor). Pavel care, întemnițat, vorbea teologie cu temnicerul Festus, iar mai tîrziu (cum citim în Viața lui) filosofa împreună cu însuși Nero (nebunul filosof stoic amator, ucenic al lui Seneca).\nLiberi au fost în temnițe și ucenicii de mai tîrziu ai Mîntuitorului, sfinții mucenici, dintre care mulți s-au dus de bună voie la închisoare și la moarte (de pildă, Sfântul Ignatie Teoforul, sau Sfîntul Mina). Erau liberi fiindcă erau cu Hristos. Încît duhul lor, biruind neputința trupului, nu putea să fie ținut între ziduri și înlănțuit, ci zbura pînă la cer.\nȘi tot așa a fost pînă în vremile noas- tre. Iată de pildă ce scria Vlădica Nicolae Velimirovici al Sîrbilor, pe cînd era întemnițat în lagărul de la Dachau:\n„De aceea îl bate Dumnezeu [pe om], ca să nu se piardă; îl dă să fie chinuit de oameni, ca să nu se dea Satanei în veac — pentru a se întoarce la Hristos, la Mărgăritarul lui, la Nestematul lui, cu a cărui strălucire vedem calea în mijlocul nopții ca și la amiază, în robie ca și în libertate, în nefericire ca și în fericire.”\nLa noi, nici un Creștin nu a fost închis de mai multe ori decît Corneliu Codreanu, și de fiecare dată a ieșit din temniță mai întărit. Ultima oară ar fi putut nici să nu fie prins, dar s-a lăsat închis, iar dacă ar fi ieșit, ar fi ajuns negreșit conducătorul Statului Român. De aceea a și trebuit să fie ucis într-un sfârșit.\nIar ucenicii lui au urmat aceeași cale: Virgil Maxim, cu 24 de ani de pușcărie, a trăit și a murit ca un om liber. Valeriu Gafencu - pe care nici temnicerii nu-l puteau privi în ochi, de rușine, într-atît de curat era sufletește - și el a murit ca un om liber și mucenic. Sau Dumitru Bordeianu, care a petrecut mult și în iadul „reeducării” de la Pitești.\nÎntre aceștia, Dumnezeu m-a învrednicit să-l cunosc pe părintele Justin Pîrvu (în preajma căruia am petrecut o bună vreme), care a stat 16 ani în temnițele comuniste. Mai întîi, a primit 12. Apoi, la liberare, a fost întrebat ce va face mai departe: Ce am făcut și înainte! — a zis el. Bine, banditule, atunci mai ia de la noi încă 12 ani! — i-au răspuns temnicerii. Și i-a primit și pe aceia, măcar că pînă la urmă au fost doar patru, fiindcă a venit amnistia lui Gheorghiu Dej. Întrebîndu-l despre anii petrecuți în pușcărie, părintele mi-a răspuns:\n„Perioada de pușcărie? Este poate perioada așa, bună. Că, dacă n-aș fi intrat în pușcărie, cu ăștia [cu comuniștii) cine știe unde mai ajungeam? Ajunsesem cam anevoie: cînd am intrat în pușcărie, eram la seminarul din Roman și eram redactor-șef la gazeta ARDUS-ului3. E, de-acolo să știți că se deschisese un capitol foarte interesant pentru mine, dar norocu' a fost că a venit pușcăria, că altfel cine știe unde ajungeam? (rîde) Dar a avut Dumnezeu — știi — o... Poate păcatele mele de atunci au fost mai mici decît cele care ar fi urmat. Deci păcatul mic m-a scos, să nu mă duc să mă făloșesc de tot”\nȘi părintele a urmat:\n„În pușcărie am cunoscut umilința, smerenia adevărată și dezinteresul trupesc pe care îl dobîndești doar atunci cînd știi că nu mai există nici o salvare. De la o zi la alta îți vedeai viața sfîrșită și momentul morții. Pe atunci, priveam lucrurile în ansamblul lor și știam că prezența noastră în pușcărie se justifica prin păcatele noastre și ale neamului nostru. Deci noi eram puși acolo ca să ducem povara neamului, națiunii. Pentru noi, totul se rezuma la moarte sau viață. O zi mai mult era un dar de la Dumnezeu. Toată această pregătire a făcut ca să mă orientez bine în viața de mănăstire, să deprind modul cum trebuie să ne organizăm pentru a putea fi într-adevăr celorlalți lumină, pentru a învăța cum să ne împotrivim întunericului care stăpînește veacul nostru.”\nDar, odată ajuns iar în lume, părintele Justin nu s-a oprit aici. Nici nu a plecat din țară (la Athos), cum ar fi dorit comuniștii. Ci a răbdat, așteptînd să-și împlinească menirea: aceea de a fi părinte și învățător al multora. Astfel că, la bătrînețe, s-a retras în munți și a întemeiat mănăstire, urmîndu-și gîndul din pușcărie:\n„În celulele Aiudului — mi-a povestit părintele - m-a atras din ce în ce [gîndul de a face mănăstire]. Chiar după ce am ieșit din pușcărie mă gîndeam: Măi, cum ar putea fi posibil să fac o bisericuță acolo undeva, să stau într-o liniște, cum ar fi aici, prin zonele astea unde mi-am petrecut copilăria, prin poienele astea frumoase? Nu m-am despărțit niciodată de frumusețea munților, a codrilor...”\nIar mănăstirea lui nu seamănă cu nici o alta de pe la noi, căci iese din tipic, tocmai pentru că se întoarce la duhul de libertate față de lume pe care l-au avut cele dintîi mănăstiri. Căci cel mai liber dintre oameni este călugărul (dacă e călugăr) care de multe ori se închide pe sine în locașuri strîmte: chilii, găuri în pământ sau trăiește pe stîlpi. EL este liber fiindcă a ajuns liber de patimi, împlinind astfel cuvîntul Mîntuitorului, precum arată Sfântul loan Gură de Aur:\n„Cel ce disprețuiește patimile, își bate joc de barbari, pe cînd cel ce cade sub puterea patimilor va suferi rele mai mari decît de la barbari. Barbarul, cînd are putere, chinuie trupul, dar patimile muncesc sufletul și-l rod din toate părțile. Barbarul, cînd are putere, dă trupul morții vremelnice, în timp ce patimile îl dau morții viitoare și veșnice. Încât liber este cel ce are libertatea desăvîrșită asupra patimilor, și rob este cel ce cade sub stăpînirea patimilor dobitocești.”\n„La ora actuală, ne aflăm într-o situație oarecum apocaliptică. Vin încercări care trebuie să se împlinească. Încă de cînd aveam vreo 10-12 ani lucrurile acestea începuseră să se manifeste, bătrînii de atunci le prevedeau și acum eu parcă le înțeleg mai bine. Ele constau în căderile morale, în propovăduirea păcatelor ca pe niște valori și drepturi, dar și în îngrădirea treptată și pe ascuns a libertății umane, în introducerea unui control care vizează în final conștiințele. Dacă s-ar lucra pentru binele creștinismului, apoi nu s-ar acționa cu dibăcie, pe ocolite, prin introducerea numărului 666 întîi în carduri, pe buletine, apoi pe microcipuri, cum se întîmplă acum în lume.”\nPărintele Justin  Mănăstirea părintelui Justin e deosebită pentru că trăim vremuri cu totul neasemenea cu cele din trecut. De ce? Printre altele, pentru că „vasele Sfîntului Duh au secat pentru totdeauna pretutindeni, chiar și în mănăstiri, aceste tezaure de evlavie și daruri harice” — cum spunea Sfîntul Episcop Ignatie Briancianinov încă în urmă cu un veac și jumătate. Este de-a dreptul înfricoșător să te gîndești ce povară apasă acum pe umerii acelor preoți, mai ales pe ai ieromonahilor, care se feresc să ia parte la această cumplită cădere împreună cu turma pe care o au în grijă. Întâi de toate, ei trebuie să iasă cu totul din „lume”, ceea ce e tot mai greu astăzi nu atît datorită nevoințelor trupești, cît mai ales pentru că puterea stăpînirii are acum mijloace de a ajunge peste tot. Cum zicea Cuviosul Averchie Taușev, „adevăratul monah și orice Creștin adevărat abia dacă vor putea găsi vreun adăpost îndepărtat și ascuns pentru a sluji acolo cu oarecare libertate lui Dumnezeu și pentru a nu se lăsa purtat de apostazie și apostați în slujirea satanei.” Întocmai aceasta a urmărit părintele nostru Iustin atunci cînd a întemeiat mănăstirea de la Petru Vodă. Și așa se înțelege ce a fost urmat de atâția tineri (mulți dintre ei oameni cu carte, „moderni”, „Europeni”, dar și fii de țărani simpli), dar și de unii mai puțin tineri, ba chiar de bătrîni la capătul vieții. Dintre acești călugări și mireni care stau în și pe lîngă mănăstire, se aleg acum Creștinii vremilor celor mai de pe urmă, care se vor muta în munți și în crăpăturile pietrelor, precum citim la Apocalipsă.\nLibertatea este de fapt întîia temă a cărții numită „Justin”, pe care eu, și nu numai eu, îl văd ca pe cel din urmă Român liber. De ce? Fiindcă e singurul, după știința mea, liber de ceea ce numim „sistem”, „sistem” care nu e altceva decît împărăția Antihristului cel mare, ce se înstăpînește acum asupra noastră și împreună cu noi, în chipul „raiului” umanist. Căci, precum au proorocit părinții, „Antihrist nu-și va arăta numaidecît chipul satanic cu care va stăpîni, ci se va înfățișa ca binefăcător, propovăduitor al păcii, libertății, egalității și fraternității; ca, prin viclenie, să ajungă stăpânitor al întregii lumi. Popoarele vor fi amăgite, se vor lepăda de Hristos, se vor alătura Antihristului și vor preda lui puterea și stăpînirea lor (Apocalipsa 17:13)” (Dimitriu Scartsiuni). Iar scopul acestei stăpîniri? Acela ca nimeni să nu mai aibă libertatea de a face binele, adică să urmeze voia lui Dumnezeu și să-L mărturisească, altfel spus să aibă numai și numai libertatea de a face răul, și sie-și și celorlalți, fie că e vorba de trup sau de suflet. Acesta e (între altele) semnul sfârșitului acestei lumi, care se va înnoi: acela că omul chiar nu-L mai poate afla singur pe Dumnezeu, și e nevoia ca Dumnezeu Însuși să Se pogoare iarăși, la fel ca acum două mii de ani, deși nu ca om smerit, ci ca biruitor și judecător al lumii pe care El a făcut-o.\nApoi, această stăpînire ne va birui mai pe toți, pînă și pe mulți dintre cei aleși, pentru că ne pune în față tuturor de-odată (ceea ce nu s-a mai întîmplat) alegerea: Veniți cu mine, sau pieriți toți de foame, de sete și de lipsa adăpostului! Fiindcă nimeni nu va mai putea - cît de curînd, precum și vedem - câștige hrana în afara „sistemului”: meșteșugurile au fost desființate, țărănia la fel. Banii se desființează și ei, cine nu are cardul de credit (adică de îndatorare, nu de debit!), așadar cine nu e robul „sistemului”, nu poate cumpăra nimic. Și atunci piere, odată cu copiii lui. Nu e nimic greu de înțeles în asta, proorocia Apocalipsei nu are nimic tainic într-însa! Cine dintre noi e pregătit pentru o astfel de mucenicie? Justin, părintele și învățătorul multora, este pregătit, fără îndoială, și încearcă să ne pregătească și pe noi pentru aceste încercări. De pildă, întrebîndu-l unii dacă vor mai fi prigoane precum aceea pe care a trăit-o el, zicea așa:\n„Prigoane, pușcării, lagăre, temnițe, izolări, înfometări, schingiuiri, umiliri, astea le-am trecut și noi. Nu mai sînt atît de grozave. Dar, prin ce veți trece voi, aceasta nu a mai fost de la începutul lumii pînă azi.4 Păi nu vedeți că lumea întreagă e un Pitești uriaș? Dacă pînă acum slugile diavolului au vrut să ne lepădăm de credință, de Adevăr, ceea ce va urma va fi satanizarea omului. Acum e încă o oarecare pace. Dar vor veni zile cînd se vor strădui din toate puterile să îndrăcească, să satanizeze omul. Și ei știu de acum cum s-o facă. Și cine și cît se va putea împotrivi îndrăcirii forțate? Aceasta este plinirea cuvîntului pe care l-a zis Mîntuitorul: «Căci va fi atunci strîmtorare mare, cum n-a fost de la începutul lumii pînă acum și nici nu va mai fi. Și, de nu s-ar fi scurtat acele zile, n-ar mai scăpa nici un trup, dar pentru cei aleși se vor scurta acele zile» (Matei 24: 21- 22). La ora actuală, ne aflăm într-o situație oarecum apocaliptică. Vin încercări care trebuie să se împlinească. Încă de cînd aveam vreo 10-12 ani lucrurile acestea începuseră să se manifeste, bătrînii de atunci le prevedeau și acum eu parcă le înțeleg mai bine. Ele constau în căderile morale, în propovăduirea păcatelor ca pe niște valori și drepturi, dar și în îngrădirea treptată și pe ascuns a libertății umane, în introducerea unui control care vizează în final conștiințele. Dacă s-ar lucra pentru binele creștinismului, apoi nu s-ar acționa cu dibăcie, pe ocolite, prin introducerea numărului 666 întîi în carduri, pe buletine, apoi pe microcipuri, cum se întîmplă acum în lume. Dacă făceau ceva bun, apoi nu s-ar fi sfiit atîta, nu s-at fi ascuns după tot felul de aparențe, nu ar acționa prin înșelare, ci ar spune deschis, cu sinceritate și curaj scopurile și conținutul multor măsuri pe care le iau. Dar cu buletinele electronice o iau pe ocolite, se vede de la distanță că umblă cu lucruri necinstite. Acest 666 din codul de bare se mută ba în permisele de conducere, ba pe pașapoarte, acum se transferă pe buletinele electronice, pe alte documente de care are omul nevoie în viața lui socială, pentru ca să-l prindă în cleștele diavolului și să-l poată pierde. Acum nu mai au nevoie de confruntări ca să creeze martiri ca altădată, ci folosesc metoda înșelării pentru a putea prinde sufletul Creștinului, Dar este vremea cînd toate acestea trebuie să se împlinească. Toți oamenii vor fi legați, prin satelit, direct la calculatoare. Prin 1950, lucram la mină, ca deținut politic, la Baia Sprie. Printre noi se aflau inginerii și meseriașii mineri. Ca să nu ne afle numele, să nu știe cine suntem, ne-au dat niște numere, cusute pe mînecă. Nu mai aveam nume, ci răspundeam la un număr pe care îl strigau paznicii. Vremurile de acum desăvîrșesc ceea ce s-a făcut în comunism; că, de fapt, se urmează fără întrerupere același plan. Vor să ne pună pe toți în starea de deținuți cum eram noi atunci, să ne dea un număr la care să răspundem. Dar mai ales prin care să ne poată controla tot timpul. Cu cardurile și buletinele electronice încep marile îngrădiri. Odată ce te-au prins în laț, nu mai ai cum să scapi.”\nVorbind cu unii dintre ucenicii lui apropiați, părintele le zicea așa:\n„Acuma se pune problema mîntuirii individuale. Vrei să te mîntuiești? Trebuie să treci barajul de artilerie! — cum există metoda aceasta de război a individului, să treacă printr-un baraj de artilerie. Acolo n-ai comandant de grupă, nici de pluton, nici de companie; ești singur cu lopata Linemann și cu arma ta. Așa te strecori printre proiectilele care cad în dreapta și-n stînga; da! tot trebuie să pătrunzi acest zid de foc. Și-așa se strecoară și Creștinul la ora aceasta. Vrei să te mîntuiești? Trebuie să-ți iei viața pe cont propriu, Să ți-o orientezi în așa fel, încît... Au venit vremuri cînd nu mai ai comandant. Atunci, trebuie să rezistăm, să ne rugăm să ne lumineze harul Domnului. Și-așa, privind în urmă la martiri și mucenici, punem și noi aicea o mică jertfă. Că, dacă aștepți astăzi sfaturi sau metode, nu ieși la liman. Pentru că iată: iese o Scriptură acuma, mai iese o Scriptură peste vreo patru-cinci ani, mai iese o Scriptură în înțelegerea comună cu toate ma- trapazlicurile acestea iudaice, și nu mai ai ce face.”\n„În ultimele zile înainte de venirea lui Hristos, Biserica își va păstra acest chip: un singur episcop Ortodox, un singur preot Ortodox, un singur laic Ortodox. Eu nu spun că nu vor mai fi biserici, dar Ortodoxia se va păstra doar în acest chip. Tu ia aminte la aceste cuvinte și înțelege că așa va fi în întreaga lume!”\nSfîntul Nectarie de la Optina  Aici, părintele este întrebat: Păi va fi o Biserică fără preoți, fără arhierei? La care el răspunde:\n„Da, iată că a fost și în vremurile grele ale creștinismului, cînd te lua, te lăsa să îți faci rugăciunea, și îți tăia capul. Acolo n-avea nici preot, nici... Avea [și arată în sus cu brațul)...\nIar cuvîntul se încheie astfel:\nEl zice:\n„Vom fi puși la încercare, dar să nu ne temem, turmă mică! — fiindcă Domnul rămîne cu noi. Să nu ne gîndim însă că vom trece prin viață, prin viața creștină, și nu ne vom asemăna cu durerile Mîntuitorului Hristos, cînd a spus: «Dumnezeul Meu, Dumnezeul Meu, pentru ce M-ai părăsit?» Orice suferință își are menirea ei. Și, dacă sîntem conștienți de această menire, o putem primi cu toată inima. Să fiți încredințați că asta vi se cere de la Dumnezeu: să primiți cu toată inima ceea ce vine! Căci, dacă e îndoială, nu mai e jertfă. Să fiți pregătiți în fiecare zi și în fiecare clipă!”\nP. S. Noi nu sîntem liberi pentru că ne lăsăm robiți întîi de patimile proprii și apoi de „binefacerile” împărăției Antihristului, pe care o numim „sistem” („establishment-ul”, rînduiala lumească încetățenită). Nu sîntem liberi pentru că nu ne punem nădejdea în purtarea de grijă a Ziditorului și Părintelui nostru cel Ceresc și zicem că nu se poate trăi fără „card-uri”, asigurări și (de ce nu?) „cip-uri”. Se poate, iar dacă nu, înseamnă că Dumnezeu a rînduit să părăsim viața cea vremelnică chiar din pricina aceasta, căci o oarecare pricină a ieșirii sufletului din trup tot trebuie să fie. Nu sîntem și nu vom fi liberi pentru că nu sîntem liberi în gîndire, adică nu gîndim după slova și duhul Scripturilor, întru care se cuprinde adevărul a tot ceea ce trebuie să știm, de la cum și pentru ce s-a zidit această lume și pînă la cum se va înnoi ea. Spre deosebire de noi, mărturisitorii și mucenicii tuturor temnițelor au fost liberi precum păsările văzduhului și precum sfinții îngeri, pentru că au primit asupra trupurilor lor lanțurile, dar sufletul și mintea lor nu a primit duhul mincinos al veacului acesta trecător și bicisnic. Multe ar mai fi de spus aici, căci aceasta e singura temă „de actualitate”, cum se zice, dar nu mai am loc de adăugiri, și nici nevrednicia proprie nu mi le îngăduie acum.\n Note 1 Este un loc foarte însemnat aici, căci oamenii se întreabă: De ce sîntem vinovați de păcatul strămoșului, de vreme ce nu noi l-am săvârșit? Trebuie să înțelegem că Făcătorul a suflat duh de viață întru Adam, și acest duh dumnezeiesc a trecut întru tot neamul omenesc din generație în generație. Cu alte cuvinte, noi avem întru noi duhul de viață dumnezeiesc prin Adam, și de la Adam prin împreunarea bărbatului cu femeia (de aceea nici nu poate fi clonat omul). Cum zice Pavel, toți am păcătuit întru Adam, pentru că în el s-a cuprins sămânța întregii furi omenești. La fel, prin Noul Adam Hristos, Care nu S-a născut din împreunare bărbătească, toată firea omenească a fost zidită din nou și răscumpărată de păcatul strămoșului. Iar nouă ne-a rămas doar să ne liberăm de păcatele proprii, de voia noastră cea rea, aceasta fiind lucrarea vieții creștine.\n2 Atîția ani avea lumea cînd S-a întrupat Mîntuitorul. E bine să ne amintim aceasta ori de cite ori avem prilejul, ca să mai uităm de miliardele de ani ale așa-zisului „evoluționism”.\n3 Asociația de prietenie româno-sovietică.\n4 Precum zice Mîntuitorul: „Căci va fi atunci strîmtorare mare, cum n-a mai fost de la începutul lumii pînă acum și nici nu va mai fi” (Matei 24:21, 22). Stih pe care Sfințitul Teofilact, în urma Sfîntului Ioan Gură de Aur, îl tîlcuiește așa:\n„Unii înțeleg acestea ca spuse pentru zilele cînd va veni Antihrist, dar nu este așa, ci vorbește despre robirea Ierusalimului [de către Romani]”. Și tîlcuirea aceasta e adevărată; dar, ca pildă, stihul poate fi înțeles și ca înfățișare a strîmtorării Creștinilor vremii noastre.\n","date":"16-06-2009","img":"https://axaneamului.ro/posts/magazine/axa-ii/19/libertate-si-adevar-teologia-libertatii-si-robia-democratica-cuvint-pe-marginea-cartii-justin/images/0.jpg","permalink":"https://axaneamului.ro/posts/magazine/axa-ii/19/libertate-si-adevar-teologia-libertatii-si-robia-democratica-cuvint-pe-marginea-cartii-justin/","series":["AXA ANUL II"],"tags":["Oglinda vremii"],"title":"Libertate și adevăr (Teologia libertății și robia democratică, cuvînt pe marginea cărții „Justin”)","youtube":""},{"author":"Radu Gyr","categories":null,"content":"Aplecat peste argilă,\nsuduind cu foc,\nbiet olar fără noroc,\no frământă-n silă.\nBlidele cu cerbi și ciute,\ncu lăstuni și flori,\nnu mai râd, ca alteori,\nprin unghere mute.\nNici vioaiele ulcioare\nzvelte-n braț și gât,\nnu-l mai bucură,\noricât le-ar stropi cu soare.\n- Oale triste și posace,\nrăsfățate ieri,\ntot ce-am scos din mângâieri\nțăndări azi aș face.\nÎn zadar v-am scris pe fețe\nrăsărituri dulci,\nnu vă vrea nici târg, nici bâlci,\ntrista tinerețe.\nMă tot duc cu hârburi goale,\nvin tot mai calic,\nparc-aș duce-n Carul-Mic,\nsus, prin lună, oale.\nSupte-s pleoapele nevestii,\nplozii supți și ei.\nBate jalea prin bordei\nca un vânt prin trestii.\nAșa spune, și, de-o parte,\noalele tresar,\nși, ca el, și ele par\nnecăjite foarte.\n- Dragele tătuchii fete,\nalt olar străin,\nni s-a pripășit vecin,\ncu urzeli șirete.\nRătăcit de nu știu unde,\nSpân, limbut și șchiop,\nne bea soarele din plop,\nzările rotunde.\nNu atât din lut cuminte\niscă frumuseți,\ncât momește târgoveți\nfermecând cuvinte.\nAre șoapte moi ca lâna,\nmiere din știubei,\ngrai cu salbe și cercei,\nvorba ca fântâna.\nTârgu-ntreg îi râde-n cale\nmeșterului spân.\nNumai eu cu voi rămân,\ncârd pestriț de oale.\nZice și, oftând, se pleacă.\nMângâie-o ulcea,\nCâte-o oală, ici, colea,\ncâte-un blid împacă.\nSau le ia de jos, în parte,\npe genunchi nițel,\ncă-s și ele, ca și el,\nnecăjite foarte.\nPe la ceasul serii,\ncând, gătiți curat,\nvișinii și merii\nies la porți în sat,\npe sub legănare\nalbă de salcâm,\nun drumeț răsare\nde pe alt tărâm.\nTânăr ca minunea\ncrăngii pe zăplaz,\n‘nalt cum e minunea\npapurii pe iaz.\nOchii, prinși cu plasa\ndintr-un fund de cer,\ncând sunt ca mătasa,\ncând de giuvaer.\nVine fără grabă/,\ndoar cu zarea-n sac;\nbate la cocioabă\nde olar sărac.\n- Să nu-mi dai simbrie,\nMeștere, nimic;\nprispa ta să-mi fie\npat de ucenic.\nIar de-ți sorbi fiertura\nLângă muc de seu,\ncu mireazmă gura\nmi-oi clăti și eu.\n- Mergi, măi, linge stele,\nbiet încalță-zări,\nsă frămânți ulcele\naltor depărtări.\nCruce fă-ți și du-te,\nucenic pribeag,\ndintre hârburi slute\nși noroc beteag.\nNici un blid de bozii\nn-am la cină-acum.\nStrăvezii mi-s plozii\nși muierea fum.\nOchii, prinși cu plasa\ndintr-un fund de cer,\ncând sunt ca mătasa,\ncând de giuvaer.\n- Ba aici mi-e locul,\nmeștere amar.\nŢi-a fugit norocul\nla un alt olar.\nIarăși o să vină\nde-om trudi în doi\noale de lumină\nși ulcele noi.\nOchii lui, obrazul\nmai senin i-l fac,\ncă topesc necazul\nde olar sărac.\n- Scoate-ți, ucenice,\ncușmă și opinci.\nPatru guri calice\nvom spori la cinci.\nTinda, pat să-ți fie,\nluna, strai de in,\nstelele simbrie,\nsoarele, tain.\nRâde ucenicul.\nOchii-adânci și buni\nparcă-s borangicul\nserii cu lăstuni.\nȘi-atât cer închide\nfundul lor de lac,\ncă surâd și blide\nși olar sărac.\nDe sub mâna ce-l supune,\ntânăr și zburdând,\nlutul prinde chip plăpând,\ndulce goliciune.\nȘi cum iese din plămadă\ntrupul fără strai,\nparcă gângurește grai,\nparcă vrea să vadă.\nSus, pe cântecul tulpinii,\nroata joacă și\nnăscocește gingășii,\nrotunjimi și linii.\nPrintre noi făpturi de oale\nrăsărind, zvâcnesc\na un umăr fecioresc,\nba o coapsă moale.\nBa pe-un fraged șold subțire,\ntoarta de ulcior\ngaleș cade și ușor\nca un braț de mire.\nColo, ca un sân de fată,\npâlpâie-o ulcea.\nUn obraz de blid spre ea\ncu sfială cată.\nDincolo, o lună plină\na căzut din cer\nsau o strachină-n\nungher picură lumină?\nHarnic ucenic se pleacă\nsmălțuind mereu.\nÎn spărturi de curcubeu\nhuma o îmbracă.\nDacă mâinile-o răsfață\nși-o desmiardă lung,\nochii lui parc-o străpung,\nvrând să-i deie viață.\nIes familii de argilă\nde sub mâna lui:\noale mari și mici cu pui,\nblide cu prăsilă.\nFreamătă de ele, cântă\nTindă și cerdac.\nCântă și olar sărac\nși bojdeuca sfântă.\n- Mi-ai făcut aici, băiete,\ncântec din bordei,\nzâmbet, fiece crâmpei,\nfiece scaiete.\nTu dai duhul tău țărânii,\ninimă îi dai;\nporți și-n ochi un colț de rai\nși-n minunea mâinii.\nTot nu vrei să-mi spui\nde unde vii și cine ești ?\nUcenic cu ochi cerești,\ntaina ta ce-ascunde ?\nEl zâmbește și frământă\nsau, pe lutul scris\nsmălțuiește cerbi de vis\nși cocioaba cântă.\n- Mi-ai sfințit și prag și oale,\nucenic senin.\nProur, la ferești mi-anin\nZâmbetele tale.\nSoare-s genele muierii,\nTârgul larg și bun,\niar tu râzi, cum râde-n prun\ncreanga primăverii.\nTot nu vrei să-mi spui\nde unde vii și cine ești?\nUcenic cu ochi cerești,\ntaina ta ce-ascunde?\nEl surâde și frământă.\nOalele cu pui\ngânguresc în jurul lui\nși bordeiul cântă.\nCine-mi lunecă pieziș\nla uluci iscoadă?\nCine-și face din frunziș\npândă și broboadă?\nCine din salcâmi în duzi\nșerpuie subțire,\ncă nici boare nu-l auzi,\nnici nu-l simți foșnire?\nSpân limbut sub crengi în pârg\numbra și-o desprinde,\nros de ciudă că la târg\noale nu mai vinde.\nPe furiș, cu pasul rar\nși cu umblet moale,\ndă colibei de olar\ntâlhărești târcoale.\nȘi pe prispă de bordei\noare ce-mi zărește?\nOale scrise cu scântei\nRâd copilărește.\nBlide noi la soare-și scot\nrumena lor față,\nadunând văzduhul tot\nîntr-un ciob de viață.\nȘi-n mijlocul lor, din plin\nfrământând plămada,\ntânăr ucenic senin\nalb cum e zăpada.\nOchii par din cer culeși,\ntaine fără nume;\nzâmbetul, ca un cireș,\ni-a-nflorit în lume.\nLicăre sub mâna lui\nlutul când l-atinge.\nFulger care e și nu-i\nfruntea i-o încinge.\nȘi tot trupul, scufundat\ntrudei ce-l îndoaie,\nparcă scapără ciudat,\ncând îi când, prin straie.\nVerzi sunt buzele de spân,\nlimba și mai verde;\ncu năpârci în gând păgân\nprintre crengi se pierde.\nIar în zori, când ori ce stea\nfuge sus în slavă,\nspânul șchiop cu limba rea\nduce-n târg otravă.\n- Strâmbi am fost, smintiți am fost,\ncrunt păcat ne-apasă:\ndracul are adăpost\nla olar în casă.\nUcenicul nepătruns\nce, râzând, ne-nșală,\nfumegă miros ascuns\nde pucioasă goală.\nL-am pândit printre uluci,\nl-am văzut cum scoate,\ndin dogori și din năluci,\noale blestemate.\nCe stârnește din vâltori\nmâna fumegândă\ncară târgului în zori,\nspurcăciuni să vândă.\nVorbele de spân semeț\nzumzăie ca stupii,\nprind spinare de mistreț,\nse zbârlesc ca lupii.\n- Nu-i sfielnic ucenic\ncel răsfiert în smoală;\niadul joacă din buric,\npus în orice oală.\nȚipă-n blide goliciuni\nvii de paparude,\nard și zbârnâie tăuni\nîn ulcele crude.\nFie blid, fie ulcior,\npângărind, ne-ntină\npâinea sfântului cuptor,\nsfântul vin la cină.\nToate parcă-s în răspăr,\nnumai iadu-n toi e.\nS-a legat cu dracul văr\ntârgul, fără voie.\nVorbele – zăvozi de fier\nscapă din belciuge.\nDe la vameș la dulgher,\ngeme târgul, muge.\nVuietul, sculat întreg,\npleacă de la vetre.\nMâinile păduri culeg,\ncară munți de pietre.\nFierb în poartă de olar\ngloatele năuce.\nOchi senini în prag răsar,\nraiul lor străluce.\nCrește negrul vălmășag,\nurlă târgoveții.\nBunul ucenic din prag\nluminează vieții.\nȚăndări oalele se fac,\nblidele fărâme;\nzări și tindă și cerdac\nstau să se dărâme.\nPietre vin în joc turbat,\nGrindină nebună,\npeste tânăr trup se-abat;\npeste blide tună.\nTună pietre, fierb furtuni,\nse-ntărâtă gloate.\nMai albaștri, ochii buni\nluminează toate.\nSângeră, sub izbituri,\noalele schiloade.\nÎn genunchi, peste spărturi,\numbra albă cade.\nGeme câte-un hârb mai mic,\nplouă bolovanii.\nOchi senini de ucenic\nluminează stranii.\nMor ulcioare de pământ,\nzuruie ulcele.\nUcenic cu trupul frânt\narde peste ele.\nȘi cum sta-n genunchi, pe prag,\ncioburilor pază,\ncâte răni de hârb beteag,\ntoate scânteiază.\nBolovanii vin duium,\ntârgul crește-n poartă.\nOchii mari surâd și-acum,\nochii limpezi iartă.\nAlte țăndări se-nroșesc,\niar din luturi sparte frunți,\nobraji și ochi zâmbesc,\nluminând prin moarte.\nMelcii stelelor scot coarne,\nforfotind prin foi.\nCărăbuși de aur, goi,\ncad prin crini cu goarne.\nVraiștea de sus e toată\nfreamăt, zumzet, zvon;\nla ferești fără oblon\ntainele se-arată.\nCa o pară-n cer se coace\nveacul necules.\nIes minunile, cum ies\npuii din găoace.\nNoaptea-i grea de must, și luna\ndă și ea în copt.\nN-a dormit de nopți vreo opt\nmeșterul nici una.\nSomnu-abia acum prăvale\nîn adânci fântâni\ntâmpla ce-a căzut pe mâni,\nomul beat de jale.\nFrânt pe scaun, lângă roată,\nnoaptea-l suge-n gol.\nPlânsul tot îi dă ocol,\nluna, câteodată.\nPe tulpină, roata moartă\nn-a mai pus zvâcniri\nrotunjimilor subțiri\nde ulcior cu toartă.\nN-a mai pus nici șold molatic,\nnici grumaz sfios\nlutului zvârlit pe jos,\ncrâncen și sălbatic.\nBlide surde, oale ciunge,\nhârburi șchioape zac\nmoarte-ntr-un ungher sărac,\nunde stea n-ajunge.\nȘi, deodată, zidul pleacă,\nlunecând-napoi.\nCu mireasmă de trifoi\nluna toate-îneacă.\nDau navală-n casă nucii,\nteii buzna dau.\nUnde-a fost perete, stau\n‘nalte trepte lucii.\nȘi pe trepte lin coboară\nșovăielnic pas;\nucenic cu chipul tras\nintră în cămară.\nParcă luna îl aduce,\nrazele l-aduc.\nVin grădinile buluc\ncu tămâie dulce.\nFruntea-i picură broboane\nroșii de măceș,\nochii par din cer culeși,\nfața, din icoane.\nUneori roșesc o pată\nstropii pe podea,\ndar el râde, cum râdea\nlumii, altă dată.\nRazele vorbesc în șoaptă,\ncu polen pe guri.\nÎn ungherul cu spărturi\nfoșnet se deșteaptă.\nCioburi pline de sfială\nies din morți adânci:\nîn genunchi, în cârji, pe brânci,\norice hârb se scoală.\nOale ciunge, blide surde,\nțăndări fel și fel\nmerg de-a bușilea spre el,\ngata iar să zburde.\nDin surâsul lui adie\nduh de busuioc:\ntoate stau, când stă pe loc,\nmerge, toate-nvie.\nSingur meșterul suspină,\ndus în vis, afund.\nPână-n noaptea lui pătrund\nochii de lumină.\nMâini subțiri se lasă bune\npeste somnul greu;\nochii mari surâd mereu,\nglasul dulce spune:\n– Meștere cu lungi suspine\nce-ndoieli te storc?\nVezi, din alte lumi mă-ntorc\nucenic la tine.\nVin așa cum mă ții minte,\nca în ceasul când\npietrele loveau, pe rând,\ntrupul meu fierbinte.\nCoasta mea și-acum dogoare,\ndar zâmbesc și cânt.\nM-am întors ca să-ți frământ\nalte noi ulcioare.\nNu fi trist că sânger încă.\nNoaptea am să-ngrop\nîn argilă câte-un strop\nși-n tăcere-adâncă.\nZiua, târgul m-ar ucide,\nse răscoală-ntreg,\ndacă vede că mă-ncheg\nîn pământ de blide.\nEl nu-mi iartă orice feric\ndin surâs ceresc.\nE mai bine să-mblânzesc\nlutul pe-ntuneric.\nBunul ucenic cuvântă.\nIa, domol, de jos,\nlut zbârlit și somnoros\nși-ndelung frământă.\nCând cu mâna îl înfrânge,\ncând pe roată, sus.\nRar, în negrul trup supus\ncade-un strop de sânge.\nTac străfundurile lumii,\nun cuvânt nu zic.\nNumai blândul ucenic\nDă cutremur humii.\nPlămădește noaptea-ntreagă\noale, blide, căni.\nPicurii neînchisei răni\nzâmbete se-ncheagă.\nȘi cocioaba iar se-ncarcă\ncu făpturi zglobii,\nca albaștrii ochi de vii,\nde senine parcă.\nChiar și meșterul ce doarme\nrâde-n somn stingher,\nîn bordeiul plin de cer\nși gingașe larme.\nZorii fâlfâie prin casă.\nMâini subțiri tresar\nși pe frunte de olar\nca un mir se lasă:\n– Scoală, meștere, și ia-le.\nArde-le-n cuptor,\nmergi și fecioria lor\ndu-o lumii tale.\nLasă târgul tău să creadă\nsingur că le faci.\nLumii, dacă vrei s-o-mpaci,\ndă-i mormânt să vadă.\nSă nu-i spui că vin pe lună,\nnici ce-ascund în lut.\nLas-o pe mormântul mut,\nmărăcini să-mi pună.\nNopți la rând ți-oi fi de-acuma\ntainic ucenic.\nPașii par de borangic,\nfața lui, ca spuma.\nÎnc-odată, prin odaie,\nochii zări trimet.\nPașii urcă-ncet, încet,\ntrepte de văpaie.\nPeste oale, căni și blide\nscări de foc se-nchid.\nUnde trepte-au fost, stă zid,\niarăși vechiul zid e.\nZorii zboară și se joacă\ngureși porumbei.\nApoi meșter și bordei\nîn mărgean îmbracă.\nȘi, deodată, fiecare\noală de pământ,\nlăcrimând de duhul sfânt,\nsângeră de soare.\n","date":"16-06-2009","img":"","permalink":"https://axaneamului.ro/posts/magazine/axa-ii/19/balada-ucenicului-cu-ochi-albastri/","series":["AXA ANUL II"],"tags":["Gyrul"],"title":"Balada ucenicului cu ochi albaștri","youtube":""},{"author":"Monahul Leontie","categories":null,"content":"Arhimandrit Sarantis Sarantou, preot slujitor la Sfânta Biserică a Adormirii Născătoarei de Dumnezeu — Amarousios Se subînțeleg îndatoratele noastre mulțumiri față de Societatea Arheologică, care pune la dispoziția „Uniunii Ortodoxe Panelenice” sala oficială, spre sărbătorirea celor cincizeci de ani de viață, activitate, misiune în poporul lui Dumnezeu elen și nu numai. Smeritele noastre urări, ale colaboratorilor „Orthodoxos Typos” (Presa Ortodoxă), sunt: Cei cincizeci de ani să se dubleze și să se înmulțească în principal ca ofrandă calitativ divino-umană adusă Ortodoxiei și de ce nu comunității universale.\nOmilia încredințată micimii mele va avea o „idioritmie”. Partea care se aseamănă cu epilogul o voi așeza ca prolog, deoarece constituie rezumatul întregii omilii ce-i urmează, dar și pentru că provine din condeiul renumitului, prolificului și mult experimentatului bărbat, celui mai potrivit să se preocupe și să evalueze tema pe care o semnalează titlul omiliei de astăzi\nCitez ultima jumătate de pagină din critica foarte simplă, dar și consistentă pe care o face textului de la Ravenna respectabilul profesor universitar din Atena, domnul Ioannis Kornarakis, critică ce are ca titlu: „Textul de la Ravenna — masca Dialogului Teologic”.\nTextul de la Ravenna este scris de o mână romano-catolică (lit. papală — n. tr)! Reprezentanții ortodocși înseamnă că au semnat cu ochii închiși! Cum poate cineva să fie de acord, când se pretinde așa ceva?\na) Este caracteristică deasa folosire în text a cuvântului „document”, pe care noi în diferitele noastre texte nu îl folosim.\nb) Ortodocșii care au semnat textul de la Ravenna au semnat și acceptarea adaosului „Filioque”! În paragraful 13 se menționează: „Autoritatea în Biserică aparține lui Iisus Hristos Însuși, Unicul Cap al ei. Prin Sfântul Lui Duh, Biserica, ca Trup al Lui, participă la autoritatea Lui” (Ioan 20:22-23). Domnul are propriul Lui „Sfânt Duh”, deoarece conform kakodoxiei (relei-credințe) papale, ca al Lui, (propriu Lui), „purcede” de la Același!\nc) În paragraful 45 al textului, se hotărăște dinainte ca rolul episcopului Romei să fie studiat (într-o discuție viitoare) pe baza învățăturilor Conciliilor I și II de la Vatican!\nTextul arată că prin „buna” intenție (dispoziție) și a reprezentanților ortodocși, primatul papei funcționează deja în greul Ortodoxiei sau — mai bine zis — a ortodocșilor cu „deficiență” ortodoxă „eclesiologică”\nDin puținele rânduri pe care le-am citat din eminentul profesor, domnul Kornarakis, ne dăm seama deja că Comisia Mixtă Internațională de Dialog dintre catolici și ortodocși a semnat în octombrie 2007 la Ravenna acest text pe care l-au numit „document”.\nAșadar, dintru început, devine sesizabil că și ortodocșii au semnat în acord cu catolicii kakodoxia papalului „filioque”. De asemenea, se hotărăsc dinainte să studieze rolul episcopului Romei în baza învățăturilor catolicilor de la Conciliile I și II Vatican. L-au botezat pe papă Episcop al Romei și ai noștri și înaintează având ca instrument ultimele două Concilii de la Vatican ca să-l accepte ca „protos” — primul.\nDesigur, domnul profesor Kornarakis face și alte observații, pe care le vom include în cadrul cuvântului nostru, ca binevenite pentru un asemenea text amenințător, care a fost deja aruncat la bazele viitorului text de la Elounta. Se așteaptă ca ambele texte de la Ravenna și de la Elounta să dea în 2009, la întrunirea în Cipru a Comisiei Mixte Internaționale, textul definitiv în care, după cum se speculează de către unii, Comisia să accepte primatul papei ca primat Diaconal (al Diaconiei, de slujire).\nAstfel se va adeveri ceea ce a spus teologul romano-catolic Pierre Dipre cu 40 de ani în urmă conferențiarului pe atunci al Facultății de Teologie din cadrul Universității din Atena și acum egumen al Sfintei Mănăstiri a Cuviosului Grigorie din Sfântul Munte Athos, Părintele Arhimandrit Gheorghe Kapsanis, și anume că: primatul papal vi-l vom formula în așa fel încât credincioșii voștri să nu se scandalizeze.\nProblema este: Vom topi această terminologie (serologie) sau o vom voma?\nSă vedem drumul dialogului puțin mai analitic.\nPreludiu cu eșec pentru dialogul între catolici și ortodocși, numește domnul Ioannis Kornarakis textul catolic cu semnătura papei care a circulat în iunie 2007 cu titlul: „Răspunsuri la întrebări referitoare la puncte de vedere (teze) în jurul învățăturii despre biserică”.\nSe presupune că poporul întreabă, iar răspunsurile le dă papa Benedict după cum urmează:\n1. Singura biserică adevărată este cea Catolică, una și unică.\n2. Biserica Catolică este condusă de papă ca succesor direct al Apostolului Petru și de Episcopii care se află în comuniune cu el.\n3. Celelalte biserici au o deficiență (lipsă) eclesiologică, Mai exact, papa consideră „Bisericile” protestante cu deficiențe mari, iar pe cea Ortodoxă cu deficiențe mai puține, pentru că nu acceptă primatul și infailibilitatea.\nPe pagina sa personală de internet, papa Benedict al 16-lea, printr-un comunicat scurt, dar clar, vrea să arate că nu dă o așa mare importanță „documentului” de la Ravenna, alcătuit între 8 și 14 octombrie 2007, ci că doar se bazează pe problematica textelor de la Monaco 1982, Bari 1987 și Noul Valaam 1988. Benedict al 16-lea confirmă deschis fața new-age-istă a papismului prin strălucitul său bilingvism.\nCa ortodocși putem să ne împotrivim papilor în bilingvism sau plurilingvism, având o atât de bogată Tradiție cristalizată sinodal-democratic? Prin acest comunicat al său, Benedict al 16-lea desființează în principal paragraful al 46-lea al proclamației comune de la Ravenna, în care toți participanții catolici și ortodocși nu-și ascund bucuria pentru viitorul favorabil al acestui text și al perspectivelor sale.\nDin iunie 2007 până în octombrie 2007 au trecut patru luni, în timpul cărora partea ortodoxă pică să se împotrivească oportun declarațiilor provocatoare ale papei Benedict. Cel mai bine ar fi fost, desigur, dacă ar fi avut generozitate, chiar și din rațiuni de politețe lumească, însuși papa să facă niște noi declarații, după cum fac întotdeauna șefii de stat și să tempereze anterioarele declarații ale sale - provocatoare pentru ortodocși, în vederea apropiatului dialog de la Ravenna. Ori, așa ceva nu s-a întâmplat.\nDupă aceste Răspunsuri — declarații papale, Sfântul Sinod al Bisericii Eladei a trimis un act cu data 8 octombrie 2007 Copreședintelui Comisiei Mixte de Dialog între Biserica Ortodoxă și cea Romano-Catolică, IPS loan, Mitropolit de Pergam și l-a însărcinat să ceară explicații părții catolice în cadrul dialogului de la Ravenna pentru pozițiile și vederile eclesiologice din textul Răspunsurilor, pentru că acestea problematizează Biserica Ortodoxă.\nDin citirea „documentului” de la Ravenna însă, ne dăm seama ușor ori că nu s-a atins deloc acest subiect de către ÎPS Copreședinte, ori că nu i s-a permis, pentru că Răspunsurile papei ca infailibile nu pot fi contestate.\nLogica ortodoxă comună, simplă și sănătoasă spune: De vreme ce dialogul teologic nu se exercită de pe picior de egalitate de către ambele părți, cum este posibil să înainteze? Cum este posibil să rămână membrii părții ortodoxe într-un dialog atât de important, când cunosc dintru început, de dinainte, că participă la dialog ca membrii ai unei biserici care a fost deja caracterizată deficitară, grație insistenței papale cunoscută tuturor?\nAșadar, dată fiind trimiterea actului Sfântului Sinod al Bisericii Eladei Copreședintelui Comisiei Mixte și dat fiind și faptul că a fost ignorat conținutul său și de către Comisie — după cum se pare — avem tot dreptul ca membrii egali ai Bisericii Ortodoxe să protestăm împreună nu doar pentru soarta actului, ci și pentru conținutul „documentului” și pentru valoarea sa. După cum se termină, și acest „document” de la Ravenna va avea soarta născocitelor texte papale, ca cea a Dispozițiilor Pseudo-Isidoriene care la un moment dat istoric au fost folosite la jumătatea secolului al 9-lea pentru susținerea ideilor teocratice ale papilor împotriva ideilor teocratice ale împăraților. Atunci, s-a susținut că papa este capul lumii. Astăzi ce valoare poate să aibă „documentul” de la Ravenna? Poate cel mai bine să concureze născocitele texte ev-medievale.\nLa Ravenna a fost cercetată tema Sinodalității și a Autorității în Biserică în plan universal, adică al Bisericii Ecumenice (a-toată-lumea), al Bisericii întregi (universale), cu referire deosebită a Biserica Romei și la episcopul ei, considerându-l ca primul în „taxis” (în Diptice, cuvântul „taxis” însemnând ordine, rânduială, și este vorba despre ordinea patriarhilor când sunt pomeniți la Liturghie — n.tr.) în cadrele vechii „Pentarhii” a Patriarhilor.\nSă cercetăm puțin textul de la Ravenna:\n1. În primele doisprezece paragrafe se accentuează Sinodalitatea Bisericii, care constituie reflexul și consecința Trinității ei.\nAici însă apare o inconsecvență la membrii catolici ai Comisiei Mixte. Deoarece papismul nu crede nici în Sinodalitatea Bisericii, pentru că forma lui de guvernare nu este sinodală, ci papalo-absolutistă, nici în Treime, așa cum crede Biserica Ortodoxă a lui Hristos, cum pot membrii catolici ai Comisiei Mixte să conglăsuiască în adevăr și nu în falsitate (aparență) cu membrii ortodocși ai Comisiei?\nDesigur că „documentul” a fost semnat și de membrii catolici ai Comisiei și de cei ortodocși. Membrii catolici au semnat Sinodalitatea fără să creadă în ea și Trinitatea fără să o cunoască, deoarece doar în Biserica adevărată se dobândește experiența treimică și deci și Sinodalitatea ca experiere. Iar membrii ortodocși au semnat „documentul” știind că membrii catolici nu cred în Sinodalitate, de vreme ce părintele lor spiritual, papa, nu crede în Sinodalitate. Au semnat de asemenea conștient, de vreme ce știau că nu au aceeași Triadologie cu membrii catolici, din cauza relei lor credințe legalizate în filioque.\nDar de vreme ce în Biserica Ortodoxă, se încorporează cei din afara ei, doar prin adevăratul Botez Ortodox și Mirungere, (taine pe care catolicii nu le au), cum vor accepta membrii Bisericii Papale Sinodalitatea și Trinitatea, experiențe care se trăiesc doar în Biserica Ortodoxă?\nDe asemenea, este cunoscut faptul că al II-lea Conciliu Vatican, doar cu numele este Sinod, pentru că, după cum reiese din actele sale, susține Panaghiotis Trempelas, nu numai că nu a limitat primatul jurisdicțional al papei în „Biserica“ papală, ci l-a dezvoltat. A fost legalizată — desigur — relația sa cu ceilalți episcopi în date noi: Episcopii sunt episcopi în măsura în care acceptă autoritatea primatului papal și a infailibilității și în măsura în care cred în și vor să depindă spiritual de papa. Este total contrară această „eclesiologie” celei a Bisericii Ortodoxe.\nSfântul Nectarie în lucrarea sa „Cauzele schismei” menționează: „Sfântul Duh în ziua Cincizecimii s-a vărsat peste toți Apostolii și toți au primit plinătatea darurilor Sale. Egalitatea este conformă cu adevăratul duh al Evangheliei.\nEgalitatea este mărturisită de hotărârile Apostolilor luate întotdeauna în comun și în consfătuire. Nu apare nicăieri Petru ipso jure fără părerea celorlați co-episcopi cu el să legifereze vreun decret referitor la lucrurile Bisericii. Și la alegerea lui Matia de către cei doisprezece Apostoli și la desemnarea celor șapte diaconi și la ivirea chestiunii despre circumciziunea creștinilor proveniți dintre păgâni și la cea despre cea a predicării Evangheliei la păgâni, chiar dacă toți Apostolii au primit poruncă de la Domnul, Petru apare acceptând poruncile Sinodului, adică ale Bisericii întregi. În Antiohia, desigur, a fost mustrat de Pavel (Galateni 2:11). Învederând egalitatea în acestea, Petru se numește pe sine împreună-preot cu preoții: „Pe preoții cei dintre voi îi rog ca unul ce sunt împreună-preot și martor al patimilor lui Hristos și părtaș al slavei celei ce va să se descopere: Păstoriți turma lui Dumnezeu dată în paza voastră, cercetând-o, nu cu silnicie, ci cu voie bună, după Dumnezeu, nu pentru câștig urât, ci din dragoste; nu ca și cum ați fi stăpâni peste Biserici, ci pilde făcându-vă turmei. Iar când se va arăta Mai-marele păstorilor, veți lua cununa cea neveștejită a măririi” (I Petru 5: 1-4).\nEgalitatea este mărturisită și de exemplul Bisericii Vechi, întrunirea Sinoadelor Ecumenice și canoanele acestora.\nÎn scrierile Apostolice și a Părinților Răsăriteni și Apuseni ulteriori egalitatea este mărturisită, dar nu se găsește nici o referință la vreun primat.\nRespectând egalitatea și papii din Biserica veche, când veneau în contact cu alți episcopi, li se adresau acestora cu Frate și niciodată cu Fiule. Papii Leon I și Grigorie I l-au propovăduit pe Hristos ca și Cap și Centru al unității Bisericii, iar nu pe ei înșiși. De aceea, nici nu urmăreau vreo stăpânire (autoritate) asupra Bisericii Universale.\nEgalitatea o îmbrățișează și catolicii, în special teologii francezi.\nCredincioșii nu sunt oi nici ale lui Petru, nici ale celorlalți Apostoli, ci ale lui Iisus Hristos, precum mărturisește Petru: „Căci erați ca niște oi rătăcite, dar v-ați întors acum la Păstorul și la Păzitorul sufletelor voastre” (I Petru 2: 25). Doar Hristos este adevăratul Păstor de sine stătător, care a spus despre Sine: „Eu sunt Păstorul cel Bun, Păstorul cel Bun își pune sufletul pentru oile Sale” (Ioan 10: 11). Pentru aceasta nu i-a spus lui Petru păstorește oile tale, ci „Păstorește oile Mele” (Ioan 21: 16). Petru și ceilalți Apostoli sunt păstori slujitori și în același timp oi cuvântătoare ale turmei lui Hristos. O astfel de conștiință aveau despre ei Apostolii, succesorii lor și Părinții Bisericii.\nIisus Hristos, Piatra de Temelie și Capul Bisericii, este Centrul de unitate al Bisericii” (pp, 16, 17).\nEste dispus actualul papă să accepte această eclesiologie, care concepe Sinodalitatea ca icoană a Trinității, sau va trebui ca membrii ortodocși ai Comisiei Mixte să fie reeducați și să învețe să ne reeduce și pe noi în curioasa „Sinodalitate Papală”? Adică folosim aceleași cuvinte, aceeași termeni (definiții), cu conținut diferit, lucru pe care îl face Noua Ordine a Lucrurilor, New Age, nu numai în plan teologic, ci și în toate planurile de expresie și viață, creând o mare confuzie.\n2. Dar și în ceea ce privește Trinitatea, există iarăși o problemă în înțelegerea termenului. Un alt sens și un alt conținut îl dau catolicii Trinității, pentru că de foarte timpuriu, din secolul al VI-lea, au introdus filioque-le, pe când noi ortodocșii continuăm tradiția Evanghelistului Ioan, care a fost de-a dreptul primită de Trupul Bisericii, fără încurcături de tipul filioque-lui, care falsifică Treimea, o relativizează, într-un sistem rigid ca cel al papismului umanist. Răspunsurile pe care din vreme în vreme le dau unii partizani ai papismului, răspunsuri de tipul că papa are „dreptul” (grecescul evelixia s-ar traduce etimologic prin „mod de a rezolva ușor o problemă” — n.tr.) să rostească Simbolul Credinței și fără „filioque”, adică ortodox, complică și mai mult dialogurile și le fac nevrednice de crezare și pentru credincioșii catolici și pentru credincioșii ortodocși.\nȘi se pune întrebarea: Este cu putință ca bilingvismul sau polilingvismul să pătrundă în credința, în logica, în mentalitatea, în exprimarea creștinilor, trecând peste temele capitale despre credința și viața în Sfânta Treime?\nIată de ce este indispensabil, imperios, ca membrii Comisiei Mixte, chiar și după semnarea celor 46 articole de la Ravenna și după comuna lor acceptare prin semnătură, să recitească textul atent și cu mai multă luciditate. Același lucru să-l facă și forurile sinodal-episcopale corespunzătoare, dar și cealaltă parte a trupului Bisericii (se înțelege laicatul ortodox — n.tr.), ca să se vadă dacă aceste articole sunt înțelese, dacă pot fi însușite de Biserică, dacă pot să funcționeze pozitiv sau nega- tiv la unirea sau îndepărtarea „Bisericilor”.\n3. În ceea ce privește Canonul 34 Apostolic, se dă o mare importanță prezenței și autorității primului dintre Episcopi. Smerit cugetăm însă, că cel care a redactat cele 46 de articole ale declarației comune de la Ravenna, când a ajuns la articolul 10, a accentuat jumătate de canon, iar cealaltă jumătate a ciuntit-o.\nCitim Canonul:\n„Se cade ca episcopii fiecărui neam să cunoască pe cel dintâi dintre dânșii și să-l socotească pe el drept căpetenie și nimic mai de seamă (însemnat) să nu facă fără încuviințarea acestuia; și fiecare să facă numai acelea care privesc (se referă la) parohia (eparhia) sa și satele de sub stăpânirea ei. Dar nici acela (cel dintâi) să nu facă ceva fără încuviințarea tuturor, căci numai astfel va fi înțelegere și se va mări Dumnezeu prin Domnul în Duhul Sfânt: Tatăl și Fiul și Sfântul Duh.” (Canonul 34 al Sfinților Apostoli)\nMentalitatea ortodoxă este redată de Sfântul Nectarie în lucrarea amintită mai sus. Sfântul întreabă: „Și dacă Petru este primul între Apostoli, și dacă este corifeu, și dacă este piatra de temelie a Bisericii, și dacă ține cheile Împărăției cerurilor, și dacă este păstor al oilor și al mieilor din turma cea dubovnicească a Mântuitorului, ce este comun între aceste vrednici și episcopii succesori care au fost hirotoniți de el? Și cum a odrăslit din aceste harisme dumnezeiești sistemul ierokratiei (statului sacru) și al kosmodespotiei (stăpânirii lumii)? Și cum cheile Împărăției cerurilor au deschis ușile împărăției pământești? Cum cele dubovnicești s-au prefăcut în cele materialnice? Cum a devenit păstorul ighemon? Cum s-au transformat cheile în sabie? Cum piatra credinței s-a făcut piatră de scandal? Dar de ce un singur urmaș privilegiat și nu toți care au aceeași identitate succesorială? Oare numai unul singur a născut Petru prin Evanghelia sa? Oare doar o singură Biserică (locală — n. trad.) a întemeiat? Oare doar un singur epi- scop a hirotonit? De ce unul singur uzurpă succesoratul lui Petru?”\n4. De asemenea, se depun eforturi în încercarea de a lega Sinodalitatea cu Euharistia. Cum este însă posibil să legăm paragrafele de la Ravenna de Dumnezeiasca Euharistie, din moment ce nu cădem de acord teologic? Nu avem nici aceeași teologie dogmatică, nici aceeași teologie euharistică. Ca dovadă, aducem din nou Conciliu II Vatican. Reforma liturgică extrem de extinsă pe care a întreprins-o Conciliul în cauză constituie o altă dovadă a diferenței radicale de gândire, de mentalitate și de teologie a papismului față de Ortodoxie, nu doar scheletică, a tipicului cultului divin, ci a capacității lui duhovnicești și harismatice. Astăzi, cardinalii mărturisesc eșecul reformei liturgice a Conciliului II Vatican, nereușită care clatină credibilitatea și confirmă secularizarea generală pe care a adus-o.\n5. Pretutindeni este difuzat duhul teoriei „Bisericilor surori”, cu succesiune apostolică canonică, Preoție, Botez, Mirungere, Euharistie, Nicăieri nu apare vreo diferență. Nu avem nimic altceva de discutat, fără numai primatul papei? Doar ce se va discuta și acesta în cele din urmă în Cipru în 2009, nu ne va mai rămâne nimic, decât mult-dorita unire, adică uniatizarea (greco-catolicizarea) noastră.\n6. Întreg „documentul” este scris de o mână romano-catolică (lit. papală — n.tr.) care cunoaște foarte bine polilingvismul Noii Ere (New-Age). Spre exemplu: Fiecare din cele două Biserici proclamă că ea constituie Biserica cea Una, Sfântă, Sobornicească și Apostolească în baza Simbolului de Credință. Când „documentul” se referă la ortodocși, folosește termenul „self-understanding”, adică „subînțelegere” („auto-sesizare”, „auto-percepție”) și evidențiază subiectivitatea. Când se referă la romano-catolici (lit. papistași — n.tr.) folosește termenul „self-awareness”, adică „conștiință de sine”, care în limba engleză desemnează obiectivitatea.\nTextul este scris în limba engleză. Așadar, redactorul „documentului” îi caracterizează subiectivi pe ortodocși în ceea ce privește concepția lor despre unicitatea bisericii lor și obiectivi pe romano-catolici în ceea privește cunoștința (conștiința) lor despre „Biserica” lor.\n7. Întreg textul respiră de formulări aparent ortodoxe, vagi, exprimări diplomatice, generalizări inexacte, supra-accentuarea sau supra-simplificarea, în antiteză cu ereticii care folosesc artificiile de mai sus ca să potrivească textele cu mentalitatea lor, în ereziile lor (lit. kakodoxiile — n.tr.).\nTextul „teologic” comun de la Ravenna, în 10 pagini cu 46 de paragrafe, a fost comentat pozitiv pe de o parte, dar desigur părtinitor de către partea romano-catolică, de către membrul papal al Comisiei Mixte de Dialog, arhiepiscopul greco-catolicilor în Grecia, d-l Dimitrie Salahas, recent hirotonit de papă, nemulțumit pe față nu doar față de poporul ortodox elen, ci și față de alți ortodocși.\nD-l D. Salahas invocă părerea Sfântului Ignatie al Antiohiei, care numește Roma „întâi-stătătoare în iubire” și întâiul (protos) pe Episcopul Romei între conducătorii Pentarhiei.\nExpunem textul original al Sfântului Ignatie Teoforul către Romani, pentru a arăta cu toată acrivia, că sfântul folosește nu doar acest termen, ci și multe alte caracterizări pentru Biserica Episcopală a Romei, dar nu pentru episcopul ei. Prin simpla citire a textului de mai jos înțelegem că precizările caracteristice nu sunt atribuite Episcopului Romei, ci alesei plinătăți - numită cu numele lui Hristos - a Bisericii Romei.\n„Ignatie, numit și Teoforul, Bisericii celei miluite prin măreția Tatălui celui Preaînalt și a lui Iisus Hristos, singurul Lui Fiu, Bisericii celei iubite și luminate prin voința Celui ce voiește pe toate câte sunt, potrivit credinței și dragostei lui Iisus Hristos, Dumnezeul nostru, Bisericii care este și stă în frunte în țara romanilor, vrednică de Dumnezeu, vrednică de cinste, vrednică de fericire, vrednică de laudă, vrednică de a dobândi ce dorește, vrednică de curăție; Bisericii care stă în fruntea dragostei, care ține legea lui Hristos, care poartă numele Tatălui, pe care o și salut în numele lui Iisus Hristos, Fiul Tatălui; celor uniți, după trup și duh, cu toată porunca Lui, celor plini, fără deosebire de harul lui Dumnezeu și celor curățiți de orice culoare străină, multă bucurie fără prihană în Iisus Hristos, Dumnezeul nostru”.\nD-l D. Salahas susține primatul papal și pe cuvântul Domnului: „Tu ești Petru și pe această piatră voi zidi Biserica Mea” (Matei 16: 18).\nMai mult decât suficient însă a fost cercetat științific de marele Sfânt al secolului nostru, de episcopul de Dumnezeu insuflat al Pentapolei, de Sfântul Nectarie și nu numai, că Apostolul Petru niciodată nu vizitase Roma (înainte de Pavel — n.tr.) și că Apostolul Pavel întru nimic inferior lui Petru, este întemeietorul Bisericii Romei. Șaptesprezece ani de viață a închinat Sfântul Nectarie pentru a alcătui cea mai bună operă demonstrativă a sa, de aproape o mie de pagini, cu titlul „Cauzele schismei”.\nÎn această excepțională lucrare antieretică a Sfântului Nectarie, se analizează alunecarea treptată a papilor, încă din secolele Imperiului Roman, în pretenția autorității, și de aici în legalizarea eretică a dogmei „filioque” inițial și a altor erezii dogmatice ulterioare, și, în principal, în revendicarea „arteriosclerotică” primatului jurisdicțional (de autoritate).\nErezia dogmatică (filioque) și primatul papal, constituie cele două fețe ale aceleiași patimi — trufia.\nTeoria și fapta sunt interioare una alteia (perihoretice) în declinul istoric al papismului în infinitul câmp plan și secularizat al umanismului occidental.\nSă ne spună „arhiepiscopul” uniților din Elada, d-l D. Salahas, la care din cele șapte prime Sinoade apostolice a prezidat Episcopul Romei? La nici unul. La care din Sinoadele Ecumenice a prezidat Episcopul Romei sau vreun renumit papă? La nici unul. Așadar, la ce fel de diaconie, în esență instituționalizată, concluzionează prea frumoasa denumire a Sfântului Ignatie al Antiohiei „întâi-stătătoare în iubire”?\nD-l D. Salahas, fără să fie deranjat prea mult, justifică retragerea reprezentanței Bisericii Ruse de la cea de a 10-a Comisie Mixtă a Dialogului la Ravenna. Retragerea nu a împiedicat — scrie pe pagina sa de inter- net — „în nici un fel pe ceilalți 50 de membrii prezenți (27 catolici, 23 ortodocși) să-și desfășoare normal și fratern lucrările lor”.\nCe înseamnă „în nici un fel”? Ce înseamnă „normal și fratern'? E ca și cum s-ar spune: Ortodocșilor, reprezentanților ruși, vă trecem la pantofii noștri vechi.\nEste posibil să fie ignorată o Biserică atât de vie și de numeroasă, atât de provocator (ostentativ)? Și de către frații catolici și de către mai frații (sic!) ortodocși de la Ravenna?\nEpiscopul rus Ilarion Alfeiev a declarat periodicului S.O.P: „Încă o dată ni se propune posibilitatea de a accepta o considerare uniată (greco-catolică) a primatului Episcopului Romei. Dacă acesta este pasul de progres, mult mă tem că un astfel de progres nu va putea să-i insufle pe ortodocșii care consideră uniația ca pe o incoerență a explicației lor vis-a-vis de eclesiologie și ca pe o trădare a Ortodoxiei. Nu avem nevoie de o nouă uniație. Avem nevoie să continuăm dialogul teologic nu pentru a-i transforma pe ortodocși în uniți (greco-catolici), ci pentru a elucida punctele eclesiologice de divergență între catolici și ortodocși.\nDacă până în acea clipă în mod sigur Comisia Mixtă nu a reprezentat Biserica lui Hristos, cu atât mai mult de când s-a retras reprezentanța Bisericii Ruse.\n- Desigur că noi - ca creștini ortodocși și clerici - ne întristăm inimaginabil pentru lucrările și hotărârile sau declarațiile comune ale acestor Dialoguri, pentru că Biserica lui Hristos cunoaște alte organisme administrative precis instituționalizate, ale căror hotărâri le respectă, le recunoaște și le acceptă ca inspirate de Dumnezeu. Dar în teme atât de importante și de serioase, precum temele ce țin credință, acceptă și consfințește doar hotărârile Sinoadelor Ecumenice.\nSfântul Nicodim Aghioritul, cel mai experimentat și mai erudit dintre teologii mai noi ai Bisericii noastre, în opera sa cea mai științifică, originală și de-Dumnezeu-insuflată — Sfântul Pidalion, ne oferă explicații referitoare la convocarea Sfintelor Sinoade ale Bisericii celei Una, Sfinte, Sobornicești și Apostolești, ale Bisericii noastre Ortodoxe. La ele au participat doar ierarhi, preoți și diaconi ortodocși, reprezentând Bisericile locale din întreaga lume.\nCu toate că mijloacele de deplasare din acea epocă (din secolul IV d. Hr. - data Primului Sinod Ecumenic, până la cel de-al Șaptelea în secolul VIII d.Hr.) erau mai dificile decât cele de azi, totuși, toți episcopii Sfintei noastre Ortodoxii de pretutindeni, cu câțiva dintre preoții și diaconii lor, veneau, socotind că se cuvine să se întrunească, pentru că doar în acest mod al „multei și dezvoltatei dezbateri (sfătuiri)” se dă luminarea și Harul Dumnezeiesc pentru învederarea adevărului în Hristos.\nMai exact, Sfântul Nicodim, în cuvântul înainte la Sinodul Întâi Ecumenic, crede că elementele constitutive ale Sinoadelor Ecumenice sunt patru:\n1. Episcopii cu însoțitorii lor nu se adună nici la poruncile papilor, nici ale patriarhilor, ci ale împăraților.\n2. Temele Sinodului trebuie să se refere la chestiunile de credință. Discuția să fie liberă și să se expună o hotărâre și o definiție (horos) dogmatică. Să se elaboreze hotărâri precise conforme tuturor Sinoadelor Ecumenice, exprimând clar sfintele dogme.\n3. Hotărârile lor să fe ortodoxe, bine-credincioase, conforme cu Sinoadele Ecumenice anterioare. Este celebră axioma Sfântului Maxim: „Credința ortodoxă (bine-cinstitoare) ratifică Sinoadele ținute!” și iarăși: „Dreptatea (Ortodoxia) dogmelor judecă Sinoadele!”.\n4. Toți Patriarhii și Arhiereii ortodocși ai Bisericii Universale primesc cele definite și rânduite canonic în Sinoadele Ecumenice fie prin prezența lor personală, fie prin locțiitorii lor sau, în absența lor, chiar prin scrisorile lor.\nDin cele patru elemente constitutive ale Sinoadelor Ecumenice, Sfântul Nicodim deduce și definiția lor:\n„Sinod Ecumenic este cel convocat prin poruncă împărătească, expunând o definiție dogmatică despre credință, care hotărăște bine-cinstitor (ortodox), corect și conform Sfintelor Scripturi și Sinoadelor Ecumenice anterioare, pe care hotărâre a primit-o conglăsuirea tuturor Patriarhilor și Arhiereilor din Biserica Universală fie prin prezența personală, fie prin locțiitori, sau — dacă ei lipsesc — prin scrisorile și semnăturile lor”.\nAcestea au fost despre Sinoadele Ecumenice. O comisie ca aceasta care instrumentează o temă așa de importantă ca cea a dialogului cu catolicii, nu ar fi trebuit să întrunească măcar câteva din elementele de mai sus pentru a fi considerată în baza lor „veșnică, fără nici o lipsă, infailibilă și fără păcat”, cum susține Sfântul Nicodim? Puritatea (claritatea) hotărârilor acestor comisii ar fi avut puterea de a înlătura orice suspiciune și dispută din partea primitorilor.\nAstăzi, Comisia Mixtă nu are nici un element constitutiv din cele de mai sus analog Sinoadelor Ecumenice, pentru că:\n1. Pentru o temă așa de importantă, cum este dialogul cu ereticii papistași nu s-a convocat nici măcar o dată totalul episcopilor din lume împreună cu preoții și diaconii.\n2. Participanții foarte puțini în Comisia Mixtă este firesc să fie prieteni, în același gând sau așteptând vreun folos de la întâistătătorii lor. Ca dovadă, promovarea d-lui Dimitrie Salaha în tronul arhiepiscopal al uniților din Elada demonstrează identificarea lui totală cu dispozițiile catolice de mai sus. Promovarea reușită a dispozițiilor catolice în Comisia Mixtă, i-a asigurat bunăvoința curții papale și avansarea sa într-un scaun „mai înalt” — în concepția lor.\n3. Chiar dacă astăzi nu este posibilă convocarea unui Sinod Ecumenic de către prim-ministru sau președintele statului sau de către vreun lider mai înalt al „Europei Unite”, poate că ar putea fi convocat de către Patriarhul Ecumenic cu o participare mai largă, dacă este posibil, a tuturor Episcopilor Ortodocși din lume. Tema nu este una neglijabilă, ci o temă care preocupă Creștinătatea de pretutindeni. Prin urmare, mai întâi inter-eclesiastic, mai întâi în sânul Bisericii celei Una, Sfântă, Sobornicească și Apostolească, trebuie să se pună tema Dialogului, și apoi în afara granițelor ei.\n4. Discuțiile ar trebui să se refere la tema precisă a relației cu catolicii și, desigur, așa numita „mentalité”, mentalitatea discuțiilor, ar trebui să fie localizată în climatul și în predania sinodală, scripturistică și patristică — până acum foarte bogată — a Sfintei noastre Ortodoxii.\n5. Conform presupoziției constitutive a oricărui Sinod Ecumenic, ori asemănător, care va discuta tema relației noastre cu papistașii, nu poate fi contestată experiența Sfinților Părinți anteriori: Grigorie Palama, Marcu Evghenicul, Meletie Pigas, Nicodim Aghioritul, Sfântul Nectarie al Pentapolei, Dositei al Ierusalimului, precum și hotărârile sinodale anterioare din anii 1848, 1868, 1895.\nPe de altă parte, nu este posibil să se treacă sub tăcere în mod vinovat, permanent din partea noastră, activitatea obraznică și îndrăzneață a uniației, atât în Elada, cât și în regiunile altor popoare ortodoxe, Este minunată — Slavă Domnului! — opoziția și mărturisirea ÎPS Serafim, Mitropolit de Pireu și a Prea Cuviosului Părinte Arhim. Gheorghe Kapsanis, referitoare la numirea noului arhiepiscop al uniților din Elada, d-nul Dimitrie Salaha.\nÎn mai 2008, IPS Serafim, Mitropolit de Piure, scrie:\n„Înscăunarea în centrul Athenei, pe 24 Mai (2008) a D-lui Dimitrie Salaha ca episcop al inexistenților Uniați din Grecia dă la o parte masca așa-ziselor legături de prietenie și a teoriei „Bisericilor surori” și dezvăluie adevărata față, îngrozitoare, a Papismului, care a vătămat de timpuriu adevărul credinței și stăruie demonic în insuportabila sa răutate”.\nMai general cunoscut este și protestul ortodocșilor prin întreruperea dialogului din pricina problemei uniației. Nu este vreo coincidență sau întâmplare că în anul 2000 la Baltimore dialogul teologic s-a împotmolit. Cu puțin mai înainte, în 1993, la Balamand s-a impus un acord între catolici și ortodocși care dădea impresia că erau intenții bune de ambele părți pentru cunoaștere reciprocă, apropiere și promovarea dialogului. Însă consecința acțiunii uniației în statele răsăritene a fost întreruperea justificată pentru șase ani a dialogului teologic. După Balimore, dialogul a reînceput la Belgrad în septembrie 2006, fără însă a fi fost înlăturate sau îndreptate cauzele întreruperii de șase ani menționate anterior. Ravenna constituie continuarea acestei mentalități agresiv-ofensive a Romei și a defetismului din partea congresiștilor ortodocși ai Comisiei Mixte de Dialog.\nÎntotdeauna conștiința ortodoxă a celor mai mulți Episcopi și păstori ortodocși a considerat uniația nu numai ca pe un inacceptabil Cal Troian al papismului împotriva Ortodoxiei, dar și ca pe o acțiune din cele mai necinstite și incorecte, pen- tru că:\n1. Prin comportamentul ortodox cu care se afișează clericii uniți, prin veșmintele ortodoxe, prin stilul ortodox al sfintelor biserici și prin cultul ortodox îi derutează pe credincioși, dar, și mai mult decât pe ei, pe cei necredincioși și îi atrag în rătăcirea papistașă.\n2. Uniația chiar cu acest scop viclean a fost înființată — îndepărtarea ortodocșilor de Biserica lui Hristos cea Una, Sfântă, Sobornicească și Apostolească — și, de aceea, nu doar înșeală, ci și oferă apoi „credincioșilor” ei — întemeietori și rătăciți — miasma ereziei împreună cu necinstita perfidie.\n3. Fie în mod conștient și cu bună știință, fie în mod inconștient, clericii uniați depreciază spațiul sacru și duhovnicesc al Sfintei Ortodoxii și își asumă răspunderile pentru batjocura Sfintei Biserici a lui Hristos, „pe care a întemeiat-o prin însuși sângele Său”. Cine îi va izbăvi pe aceștia de un astfel de păcat?\n4. Poate acești clerici ai uniației să nu-și aibă elucidare criteriile de credință creștină, și, mai mule, să nu fie nici catolici (papistași) convinși, de vreme ce joacă acest dublu rol curios: catolici (papistași) cu fapta, dar ortodocși cu masca. Personalități religioase divizate, care manifestă un zel catolic exagerat, însă se dovedesc în cele din urmă prigonitori ai Bisericii lui Hristos. Nu ar fi fost mai cinstiți și mai credibili, dacă aveau o față curat catolică și prin câtă credință creștină aveau să se fi străduit misionar pentru mântuirea oamenilor?\nȘi am ajuns la Elounta din Creta. La un an după Ravenna s-a întrunit din nou Comisia Mixtă de Dialog dintre Biserica Ortodoxă și cea Romano-Catolică. Membrii comisiei au fost găzduiți de Sfânta Mitropolie de Petra și Hersonisos de pe 17 septembrie până pe 4 octombrie 2008.\nMembrii comisiei au colaborat sub co-președenția cardinalului Valter Kasper și a co-președintelui Ioan, Mitropolit de Pergam. Au pregătit, după cum se pare, un text comun referitor la rolul „Episcopului” Romei în comuniunea (societatea) Biserici- lor din primul mileniu.\nUnii membrii ai Bisericii Ortodoxe au cerut să urmărească ședințele Comisiei Mixte, însă nu li s-a permis intrarea, deoarece comisia s-a întrunit cu ușile închise.\nSe pare că după critica dură și detaliată ce s-a făcut „documentului” de la Ravenna, comisia de la Elounta s-a ferit de multa publicitate, deoarece speră că în 2009, Cipru va fi mai primitor în fața constrângerilor catolice. Se speră pozitiv că societatea cipriotă nu este așa de introvertită ca maica sa Elada, de altfel este și timp, și poate că se va profita și de conjucturile cipriote pentru a impune uniatizarea (greco-catolicizarea) în Biserica Ortodoxă a Ciprului și prin ea în întreaga Ortodoxie.\nCongresiștii Comisiei Mixte au plecat de la Elounta entuziaști datorită ospitalității cretane regale și a cuvintelor entuziaste ale liderilor religioși care i-au călăuzit.\nDin păcate, progresul ecumenist continuă și după Elounta. Conform comunicatului de pe situl oficial al Vaticanului, Patriarhul Ecumenic a participat la Conciliul episcopilor Vaticanului, vorbind înaintea papei și a episcopilor catolici pe 18 octombrie. S-a adresat „Sanctității Sale” și „Părinților Sinodali”, mulțumind pentru „insuflata invitație” din partea papei, pe care a caracterizat-o ca pe „un eveniment istoric”, de vreme ce i s-a oferit posibilitatea „să devină părtaș la viața Bisericii surori” și caracterizând Conciliul ca „purtător de speranță”. „Considerăm aceasta”, a spus, referindu-se la invitație, „ca pe o învederare a lucrării Sfântului Duh care călăuzește Bisericile noastre la o mai strânsă și mai profundă legătură între ele și un important pas spre reabilitarea deplinei noastre inter-comuniuni”. Și a continuat cu următoarele: „Împreună cu primatul sinodalitatea constituie coloana vertebrală a conducerii și organizării Bisericii... Având privilegiul de a mă adresa vouă, speranțele noastre cresc în înțelesul că va veni ziua în care Bisericile noastre vor cădea de acord cu desăvârșire asupra rolului Primatului și a sinodalității în viața Bisericii. Și asupra acestui lucru s-a aplecat zilele acestea Comisia noastră Teologică Mixtă”. În omilia Patriarhului Ecumenic urmează obișnuitele „neliniști” pentru abolirea sărăciei, a rasismului și desigur a fundamentalismului și foarte frumoase analize teologice despre icoane și sfinți. Din păcate, omilia sa se termină cu invocarea Sfântului Duh, pentru că rostește rugăciunea „Împărate ceresc” în întregime în mijlocul para-sinagogii papale. Credem că nu doar teologic și eclesiologic au fost inacceptabile omilia și prezența Patriarhului Ecumenic la Conciliul papal, ci considerăm și degradant pentru poziția sa, să accepte să fie unul din pleiada de conferențiari catolici. În sfârșit, din comunicatul din 18 octombrie, apare că Patriarhul a asistat și la Vecernia catolică de sâmbătă care a fost oficiată sub conducerea papei și în prezența membrilor președenției, a 60 de cardinali, a 170 de arhiepiscopi și episcopi catolici, a 200 de preoți și a multor laici.\nMentalitatea catolică absolutistă a influențat de-a lungul vremurilor și concepția noastră ortodoxă despre Biserică. Cu diferite prilejuri spiritual-eclesiastice, sărbători, hramuri, co-liturghisiri episcopale, se aud anumite glasuri ale presei cum că Biserica noastră Ortodoxă este episcopo-centrică. Se vehiculează expresii și poziții asemănătoare care reduc îndelungata experiență și viață sinodală a Bisericii noastre. Din păcate, la un moment dat s-a scris și în periodicul oficial al Bisericii noastre care se numește „Ekklisia”, cu aproximativ cinci ani în urmă, că Sfântul Sinod al Bisericii Eladei este infailibil. Nu înfiem astfel tactici papale?\nTotuși, slavă Dumnezeului celui în Treime, există multe supape (valvule) de siguranță în Sfânta noastră Ortodoxie care corectează (îndreaptă) nedesăvârșirile noastre egoiste și readuc cuvântul, credința și viața noastră la adevărata Sinodalitate, care se întemeiază arhetipic (exemplar) pe viața infinit de simplă și de smerită a Domnului nostru, pe viața martirică a Sfinților Apostoliși pe viața mărturisitoare și ascetică a pleromei hristonimice a Ortodoxiei noastre, care se sfințește în parohiile ortodoxe și în sfintele noastre mănăstiri.\nPărintele Gheorghe Kapsanis scrie:\n„Apoi, unirea ce se instrumentează, chiar dacă se pregătește bine de către Vatican vreme de mai bine de câteva decenii, nu va fi acceptată de mulți ortodocși și va contribui la ruptura Ortodoxiei, pentru că se va face fără a fi rezolvate esențial diferențele dogmatice, fără ca romano-catolici să se lepede de dogmele eretice (filioque, primatul, grația creată etc.), ci prin răstălmăcirea lor într-un mod anodin (fără dureri) pentru Vatican și acceptabil pentru ortodocși.\nDesigur că societatea noastră secularizată, care se alăptează cu devizele (lozincile) mondializării și ale New-Age, nu are sensibilitatea dogmatică a ortodocșilor care au dezaprobat odinioară hotărârile Sinodului „unionist” de la Ferrara-Florența. Cu toate acestea, există și astăzi un popor al lui Dumnezeu, rămășița (leimma) profetică a conștiințelor ortodoxe, care se vor împotrivi oricărei forme de unire, care nu se va realiza întru adevărul Credinței Ortodoxe. Neliniștea multor ortodocși vis-a-vis de cele ce s-au întâmplat recent, demonstrează faptul că este activă con- știința ortodoxă”.\nÎn interviul pe care l-a dat ziarului „Simerini” din Cipru pe 20 octombrie 2008, Mitropolitul Atanasie de Lemesou mărturisește că Vaticanul a transformat Biserica în stat, iar lucrul acesta este o uriașă rătăcire a catolicilor. În continuare, semnalează că în cadrul Dialogurilor cu cei de ale religii și cu eterodocșii există și limitele pe care le impun Sfintele Canoane. Este inadmisibil să dăm lumii impresia că celelalte confesiuni, celelalte credințe și celelalte religii sunt un alt drum care duce la același capăt, adică la același Dumnezeu. Acest lucru aduce confuzie și nu corespunde adevărului. Biserica lui Hristos este Biserica Ortodoxă.\nÎn ceea ce privește textul de la Ravenna mitropolitul de Lemesou nu este de acord. El spune caracteristic: „În nici un caz „Biserica” Romano-Catolică nu va renunța la primat, ci — după părerea mea, ca și a multor altora care au studiat chestiunea aceasta — într-un mod foarte subtil și suculent (tentant), ne conduce către recunoașterea primatului. Personal, doresc și mă rog ca într-o zi toți oamenii să se unească cu Sfânta Biserică a Hristosului nostru și să devină membri ai Bisericii. Nu consider că există mai multe Biserici. Pentru mine, așa cum zilnic rostim la Dumnezeiasca Liturghie și la Botezul nostru, Biserica este Una, Sfântă, Sobornicească și Apostolească”.\nRămâne memorabilă peste ani spusa fericitului și sfântului Stareț, Părintelui Iustin Popovici, de o uriașă cultură și de un uriaș în Hristos discernământ, care spunea că trei sunt marile căderi în istoria neamului omenesc: a lui Adam, a lui Iuda și a Papei.\nConcluzii:\n1. Din studiul anterior se vede clar originea catolică a „documentului” de la Ravenna.\n2. Din conținutul „documentului” este evidentă parțialitatea catolică. Ingenios și într-un mod specific catolic impune încercarea de a se demonstra asemănarea de conducere în primul mileniu și în Biserica Ortodoxă și în cea Papală.\n3. Trebuie să ni se facă tuturor înțeleasă certitudinea pe care a demonstrat-o istorico-științific Sfântul Nectarie, și nu numai, că Apostolul Petru nu a fost niciodată la Roma (decât atunci când a primit martiriul — n.tr.).\n4. Niciodată Biserica cea Unică a lui Hristos din primul mileniu, nici ulterior Biserica Răsăriteană, nu a crezut că un „protos” (primul, cel dintâi) din vârful vreunei piramide ar conduce Biserica lui Hristos.\n5. Niciodată înțelesul de „primul” (protos) al patriarhului ecumenic în Răsărit nu a avut aceeași semnificație, pe cât de istorică, juridico-administrativă și revendicativă a fost în Apus poziția monarhică a papei. Cler și popor va trebui să fim foarte atenți ca Sanctitatea Sa, Patriarhul nostru Ecumenic să nu se potrivească secularizant cu poziția și mentalitatea corespunzătoare a Pontifului Roman în lume, în cadrul Noii Ere care pe zi ce trece este mai globalizantă.\n6. Și în cadrul Sinoadelor Locale, dar în principal al celor Ecumenice, nu se distingeau cele trei niveluri ale sinodalității: local, eparhial și universal?! Considerau, după cum se vede indispensabil — chiar de la primul Sinod Ecumenic, ca episcopii locali să aibă împreună cu ei și preoți și diaconi pentru a se legifera și reprezenta într-un înțeles cât mai larg Biserica Universală, având condițiile desfășurării unei mari dezbateri, în chip liber, sub luminarea și insuflarea Sfântului Duh.\n7. Dimpotrivă, papismul a lucrat dur și sistematic pentru organizarea strictă a celor trei niveluri administrative ale Bisericii - local, eparhial și universal - pentru a justifica la vârf concentrarea autorității în persoana Papei. Deci vreme de secole s-a urzit acest sistem administrativ concentraționat.\n8. Parohiile și mănăstirile ortodoxe nu au fost niciodată conduse și nu au trăit niciodată sub o strictă autoritate administrativă episcopală, arhiepiscopală sau patriarhală. La fel și Sfintele noastre Mitropolii. Îi respectăm și îi ascultăm pe Înalt Prea Sfințiții noștri Arhipăstori fără să simțim asfixierea din instituțiile administrative obligatorii din lume.\n9. Puritatea și justețea dogmei treimice în Sfânta noastră Ortodoxie a csreat adevărata sinodalitate care nu are nici o legătură cu așa-zisă Sinodalitate papală, care este consecința dogmei catolice despre „filioque”.\nPersoana Domnului nostru Iisus Hristos, și ca Dumnezeu desăvârșit și ca Om desăvârșit, nu Și-a impus voia Sa nicăieri și niciodată. S-a răstignit, dar nu a răstignit pe nimeni. Doar Sfânta noastră Ortodoxie s-a condus după sfântă voia Sa.\n10. Îngăduiți-mi să închei săraca mea omilie, întorcându-mă iarăși la textul bogat și prealuminos al domnului profesor mărturisitor I. Kornarakis. Citez paragraful cel mai cuprinzător al criticii „documentului”: „Împărtășirea dumnezeiescului har în orice situație în Noul Testament nu este înțeleasă ca autoritate, adică dinamică și constrângere asupra libertății credinciosului. De altfel, autoritatea, ca și comportament de superioritate sau de siluire a fost condamnată de Domnul! Când cineva absolutizează autoritatea de putere, când pretinde să fie cel mai mare, primul, unicul sau atotțiitorul lumii, se află în afara harului Sfântului Duh, pentru că harul Sfântului Duh nu trebuie înțeles ca o autoritate ce se manifestă cu puterea ei superioară! Cine este într-adevăr cel mai mare? „Cel ce voiește să fie cel mai mare între voi să fie ca cel mai mic și cel ce stăpânește ca cel ce slujește... iar Eu în mijlocul vostru sunt ca unul ce slujește” (Luca 22, 24, 27). Și cu siguranță Petru, la această lecție a Domnului despre slujirea autorității, și-a însușit acest cuvânt al Domnului și și-a întregit această slujire prin martiriul său!... Și nu printr-o pretenție veșnică asupra vreunui primat”.\nSlăvim pe Tatăl și pe Fiul și pe Preasfântul Duh, pentru că a așezat la cârma Bisericii Eladei un bărbat cu o viață martirică și mărturie ortodoxă, dar mai ales cu o sensibilitate sinodală și în teorie și în practică.\nPrea Fericitul Ieronim, Arhiepiscopul Acenei și a toată Elada se distinge — Slavă Domnului — prin cunoscuta și naturala mentalitate sinodală, ca și Înalt Prea Sfințiții Arhierei Sinodali. Așteptăm filial împotrivirea sinodală ortodoxă la „documentul” de la Ravenna, pe care Întâlnirea de la Elounta nu l-a comentat negativ. Comisia Mixtă se pregătește foarte asiduu ca în anul 2009, în Cipru, să recunoască implicit primatul papal ca primat diaconal sau ceva asemănător. (Primat însă asupra întregii Biserici).\nSă ne rugăm cu trezvie și căldură ca Domnul să ne dăruiască tuturor luminarea potrivită, însă în principal Sfințiților noștri Păstori, așa încât „documentul” catolic să fie retras fără pierderi în unitatea noastră ortodoxă interioară și exterioară, ca poate - odată - va da Dumnezeu să se clintească din loc și imuabilitatea papei.\n(traducere din limba greacă de monahul Leontie, din Săptămânalul Uniunii Panelenice, „Orthodoxos Typos”, nr. 1766 din 9 ianuarie 2009, pp. 1 și 5)\n Note 1 Conferință ținută în Sala Societății Arheologice (Universității 22) pe 24 noiembrie 2008 la împlinirea a 50 de ani de la întemeierea Uniunii Panelenice Ortodoxe.\n","date":"16-06-2009","img":"","permalink":"https://axaneamului.ro/posts/magazine/axa-ii/19/pasi-ecumenisti-de-la-ravenna-la-elounta/","series":["AXA ANUL II"],"tags":["Istorie"],"title":"Pași ecumeniști: de la Ravenna la Elounta","youtube":""},{"author":"Ciprian Bojan","categories":[""],"content":"Trei miliarde de oameni vor fi uciși de o lege împotriva umanității Vă mai amintiți de bătrânii de la țară, care în ciuda vârstei erau voinici, surprinzându-i chiar și pe cei tineri? Omul viitorului va diferi complet. Grași, fără vlagă și fără speranța de a mai ajunge la o vârstă înaintată, acesta este portretul urmașilor noștri. Oricât de mult ne-am bate capul, tot nu am reuși să înțelegem de ce organizațiile fundamentale ale lumii moderne se căznesc de zor se ne impună un trai nesănătos.\nŞi totuși, Organizația Națiunilor Unite cu susținerea Organizației Mondiale a Sănătății aruncă sume impresionante de bani pentru cercetări prin care vor să impună consumul de legume modificate genetic, de lapte și carne cu hormoni, de fructe înmuiate din belșug cu chimicale care ucid lent orice vietate. Ba mai mult, banalele vitamine vor putea fi administrate doar celor foarte bolnavi, iar usturoiul și menta vor deveni droguri de categoria a III-a, ce pot fi comercializate doar de către marile corporații farmaceutice.\nTrei miliarde de victime În 1963, ONU a pus bazele unei comisii pentru impunerea unor practici alimentare așa-zis „corecte”, Comisia Codex Alimentarius. Nu mai puțin de 170 de țări au trebuit să susțină activitatea acestei comisii, al cărei scop este redactarea unui document-normativ de control al alimentelor, care va avea același nume ca și comisia care l-a născocit. Rezultatul a prins contur în urmă cu doi ani, când, s-a născut un document „monstruos” prin care ne va fi interzis mujdeiul de usturoi, iar ceaiul de tei îl vom putea bea doar pe rețetă. În schimb, ni se vor băga pe gât cantități impresionante de soia modificată genetic.\nCercetătorii independenți din Statele Unite au fost primii care s-au opus. Făcând un simplu calcul matematic, dr. Rima Laibow a reușit să arate că în urma lui Codex Alimentarius vor sta trei miliarde de victime umane. Un miliard murind din cauza lipsei de hrana, iar alte două miliarde, din cauza bolilor generate în organism și cauzate de proasta calitate a alimentelor disponibile. Mai multe victime decât într-un potențial război catastrofic.\nChiar și specialiștii români s-au arătat îngroziți de noua născocire.\nProf. Ovidiu Bojor spune într-un interviu apărut în ziarul „Lumina“ din 13 mai 2009: „Dacă citiți ultimul Codex Alimentarius, vă veți îngrozi de legislația care va intra în vigoare. Acesta vrea să înlocuiască toate produsele naturale, cu excepția a 18, cu produse chimice. Până și laptele de vacă va fi interzis, dacă vaca n-a fost tratată cu hormoni de creștere și cu antibiotice. Dar au apărut și reacții foarte puternice împotriva lui, chiar în țara noastră.\nReacțiile au apărut în primul rând din zona societății civile. Dar au reacționat și foarte mulți oameni de știință, cum ar fi Societatea Medicilor din Marea Britanie. De asemenea, acest Codex este combătut și de SUA.\nOmul care ne otrăvește Creierul din spatele Codexului este Dr. Rolf Grossklaus. Un „specialist” care este în solda marilor corporații farmaceutice. Acesta conduce un ONG cu mare influență la ONU, „Codex Committee on Nutrition and Foods for Special Dietary Uses”, și care își permite chiar să susțină că „nutriția nu este relevantă pentru sănătate”\nPare chiar bizar, însă dr. Grossklaus a reușit să declare că nutrienții sunt toxine, în 1994, și a instituit folosirea toxicologiei (Risk Assessment) pentru a preveni ca nutrienții să aibă vreun impact asupra oamenilor care iau suplimente. „Întâmplător”, Dr. Grossklaus este proprietarul companiei care face analizele legate de Risk Assessment și „consiliază” comisiile Codex (CCNFSDU) în aceasta problemă.\nUciși cu premeditare Codex-ul a deviat mult de la obiectivele sale inițiale, care erau centrate la modul declarativ pe nevoia de a proteja consumatorul prin asigurarea de alimente lipsite de contaminanți și pesticide. În prezent, Codexul decide în realitate nivelurile „acceptabile“ pentru orice: pesticide, la aditivi chimici, alimente modificate genetic și metale grele. Codex-ul lucrează după un set de reguli toxicologice discreționare când vine vorba de controlul alimentelor. Astfel, se bazează pe cercetări făcute asupra toxinelor studiate fiecare izolat și nu ia în considerare totalitatea chimicalelor la care suntem expuși. Tipurile și nivelurile chimicalelor și contaminanților considerate ca „ne-periculoase“ sunt stabilite prin așa-numitul „consens științific internațional“, adică după bunul plac al marilor producători. De fapt, oamenii de știință implicați sunt plătiți și cumpărați de către cele mai mari companii producătoare de alimente și medicamente din lume. Acești oameni de știință stabilesc care alimente modificate genetic pot fi folosite ca hrană (bazându-se pe foarte puține date științifice, dar ascultând fără crâcnire poruncile venite de la stăpânii lor, proprietarii marilor companii producătoare de monștri transgenici) și sunt gata să facă compromisuri în ce privește practicile pe care se bazează agricultura organică. În acest fel, supermarketurile și companiile internaționale de distribuție a alimentelor beneficiază de pe urma prețurilor ridicate, pe care mai ales cei din Vest sunt gata să le plătească pentru a beneficia de hrană „organică“.\nVitamine pe rețetă De mai mult de 15 ani, Comitetul Codex-ului pentru Nutriție și Alimente pentru Cerințe Dietetice Speciale (CCNACDS) se concentrează pe reducerea dozajelor permise de suplimente alimentare (vitamine și minerale) la nivele extrem de joase.\nAcest fapt va determina guvernele să considere tot ceea ce e peste limita stabilită de Codex ca având efect de medicament și ar necesita eliberarea lor numai pe bază de rețetă.\nÎn acest fel, medicina funcțională, nutrițională și integrativă, care folosește doze ridicate de vitamine și minerale în locul medicamentelor convenționale, ar putea fi pusă în pericol.\nÎn teorie e posibil ca suplimentele respective să fie autorizate ca medicamente, dar la un cost prohibitiv pentru multe companii mici care vând produse terapeutice naturale.\nCompaniile farmaceutice ar putea, în principiu, înregistra suplimentele ca medicamente dar nu vor beneficia prea mult prin vânzarea de produse naturale ne-patentate în locul produselor lor de bază, patentate.\nÎn 2002, o directivă a UE a trecut la limita prin Parlamentul European, o măsură de „armonizare“ a legilor în privința vitaminelor și mineralelor pentru cele atunci 15, acum 27 state membre. Această lege care a fost contestată parțial cu succes de către campania grupului Alianța pentru Sănătate Naturală (ASN) are ca scop să controleze care vitamine și minerale pot fi considerate suplimente alimentare și care sunt dozele maxime care pot fi comercializate.\nASN a reușit să conteste acea parte a legii care era în vigoare, anume ingredientele care vor putea fi folosite. O victorie clară, câștigată la Înalta Curte a Londrei în 2004 și apoi la Curtea Europeană de Justiție de la Luxemburg în 2005, a fost ca formă naturală a vitaminelor și mineralelor să fie socotită ca nefiind scop al directivei (această formă naturală risca să fie abolita ca urmare a costului prea ridicat necesar dovedirii utilizării lor fără riscuri).\nDin fericire, aceste componente sunt considerate la ora actuală alimente (și nu medicamente, n.tr.) și dacă de exemplu vrei să consumi carotenoizi concentrați extrași din morcovi sau folat extras din spanac, o să fii afectat de aceleași legi care îl afectează pe aprozaristul care vinde legumele întregi.\nPe măsură ce nivelurile foarte joase permise pentru suplimentele alimentare vor fi implementate, va crește presiunea ca fiecare țară să clasifice suplimentele ca medicamente (în special cele care la un dozaj suficient ar putea fi benefice).\nAustralia și Canada au implementat deja sisteme de control „alimente ca medicamente“ pentru suplimentele alimentare, iar țări ca Germania sau Danemarca au impus de mulți ani reducerea drastică a dozajelor maxime și anticipează ziua în care celelalte țări europene vor impune aceleași restricții.\nIronia e că tocmai acele țări care au impus doze foarte scăzute de suplimente au fost contestate în justiție ca urmare a faptului că aceste niveluri scăzute contravin Tratatului European și stânjenesc funcționarea pieței europene unice. Dar în viitor cu noile legi care propun armonizarea (reducerea drastică) a nivelurilor de dozaj pentru toate țările membre, astfel de contestări nu vor mai avea loc.\nCine nu se supune… plătește Mexicul, unde legile au fost destul de permisive, permițând dezvoltarea unei industrii de tratare a cancerului pe căi naturale, este acum forțat să-și înăsprească legislația. Carta de Cooperare Trilaterală semnată de comunitatea economică Mexic-Canada-USA (NAFTA) este mecanismul prin care șurubul se strânge în toate cele trei țări.\nDacă NAFTA intră în vigoare, legile afectând alimentele modificate genetic (GM), aditivii alimentari, pesticidele ș.a. vor fi aliniate la standardele europene prevăzute deja în Codex. Aproape cu siguranță că trecerea de la o poziție anti-GM la una pro-GM în Europa s-a făcut datorită USA și Canadei.\nDupă ce marile blocuri comerciale vor fi aliniate, națiunile mai mici vor fi forțate să danseze cum le cântă Codexul.\nÎn 2005, Codex-ul a aprobat reguli foarte restrictive în ceea ce privește vitaminele și mineralele, reguli care oglindesc directiva europeană pentru suplimente alimentare. Aceasta s-a făcut în ciuda opoziției puternice a unor state că Africa de Sud, China, India și a mai multor organizații de protecție a sănătății.\nUn punct important de subliniat e că numai o organizație de protecție a sănătății are statut de observator pe lângă Codex, este vorba de organizația americană Federația Națională de Sănătate. Toate celelalte organizații similare au fost respinse când au aplicat pentru statutul de observator al Codexului.\nOMS și-a exprimat nu o dată temerile cu privire la Codex. Țărilor care și-au exprimat de asemenea temerile li s-a spus că nu e obligatoriu să urmeze directivele acestuia. Dar specialiști care cunosc bine Codexul, ca Dr. Robert Verkerk, director științific și executiv al ASN, spune că de fapt „țărilor nu li se spune ce pățesc dacă nu dansează după cum le cântă Codexul. Ele ajung pe mâna polițaiului Codexului, OMC. Ceea ce e de rău având în vedere sancțiunile și amenzile pe care OMC le aplică“.\nVite hormonale Ironia e că tocmai țările europene ar trebui să știe cel mai bine cât te costă dacă nu dansezi cum îți cânta Codexul. Europa plătește anual amenzi de câte 117 milioane de dolari către USA și 11 milioane $ către Canada pentru că refuză să importe carne și produse lactate provenite de la vite hrănite cu hormon de creștere bovină recombinat (rbGH). Pe scurt, Codexul spune că nu e dăunător să consumi carne cu rbGH și în consecință orice țară care nu acceptă astfel de produse este amendată de OMC. Țineți cont că astfel de amenzi sunt anuale și vor continua până când țara care le plătește va accepta să respecte regulă prin a cărei încălcare este penalizată. Poate că plata acestor amenzi e floare la ureche pentru o super-putere ca Europa care colectează taxe de la 500 milioane de oameni, dar țările mici care se opun nu își pot permite să plătească atât de mult OMC-ului.\nSper că acum înțelegeți de ce legiuitorii pun aceeași placă celor care se opun Codexului. Se spune repetat: „De ce vă temeți de Codex, e un sistem voluntar. Noi, guvernanții, trebuie să ne supunem Codexului în privința exportului, dar nu îl vom impune în teritoriu“.\nProblema este că guvernele și Codexul insistă că regulamentele au fost stabilite în mod științific la nivel internațional. Ca atare, exista o presiune crescândă să se aplice Codexul nu numai la nivel de exporturi ci și în interiorul fiecărei țări.\nVenind înapoi la chestiunea cărnii conținând hormon de creștere bovina (rbGH) se pare că Europa nu își mai permite să o evite mult timp. Astfel, Comisia Europeană se pregătește să renunțe la moratoriul care ține deja de 8 ani, împotriva produselor modificate genetic.\nAceasta se petrece pe fondul unei campanii (susținute de guverne și de companii biotech precum Monsano) campanie bazată pe informații false cum că produsele modificate genetic nu au efecte negative și sunt necesare asigurării necesarului de hrană al lumii.\nEuropeni, vi se pregătește ceva după rețeta Codexului! Am arătat mai sus cum o parte a legislației europene, Directiva europeană în privința suplimentelor, a fost luată ca model pentru Codex în ceea ce privește vitaminele și mineralele. Necazul e că avem de-a face cu o cascadă de directive și regulamente care tocmai se pregătesc în UE și cu multe alte regulamente ale Codexului pe cale să fie definitivate.\nContrar multor dezinformări în ce privește Codexul, acesta se ocupă numai de alimente și nu de medicamente. Se ocupa deci cu fiecare aspect al alimentației incluzând alimentele modificate genetic, aditivi alimentari, pesticide s.a.\nSe pare că pe viitor Codex va aproba tot mai mult utilizarea de aditivi alimentari, a alimentelor modificate genetic, va coborî standardele în privința produselor „organice“, va reduce dozajele suplimentelor alimentare. Totodată se va limita folosirea ingredientelor, inclusiv vegetali, care pot fi considerați alimente sau suplimente alimentare.\nAceste schimbări se intenționează să se petreacă treptat, pe parcursul mai multor ani, în așa fel încât oamenii să aibă timp să se obișnuiască. Şi totul cu ajutorul mediei care pune sub semnul întrebării utilitatea suplimentelor alimentare bazându-se pe studii irelevante sau interpretate greșit. Astfel, se încearcă condiționarea publicului pentru a accepta vremea când suplimentele vor fi retrase de pe piață.\nDr. Bruce Ames, profesor de biochimie și biologie moleculară la universitatea Berkeley din California este unul dintre savanții care de multă vreme arată că deficiența de micronutrienți, asociată cu modul de hrănire vestic modern duce la epidemii de boli cronice. Aceste boli sunt: afecțiuni ale inimii, cancer, diabet, obezitate, osteoporoza care toate reprezintă cele mai mari poveri ale sistemului de sănătate actual.\nCa atare, Codexul și toate legile bazate pe el sunt amenințări directe la adresa sănătății noastre.\n Petiție împotriva Codex Alimentarius\nDestinatar: Guvernul României\nAutor: Ingrid Vornicu În luna decembrie 2009 se intenționează la nivel mondial implementarea forțată a unei legi abuzive numită Codex Alimentarius, Legea produselor alimentare sau Codul produselor alimentare. Această lege, Codex Alimentarius intenționează să pună în afara legii orice metodă alternativă în domeniul sănătății, cum ar fi terapiile naturiste, folosirea suplimentelor alimentare și a vitaminelor și tot ceea ce ar putea constitui mai mult sau mai puțin un potențial concurent pentru industria chimiei farmaceutice.\nStarea de spirit care predomină în cazul mondializării chimiei farmaceutice explică în mare parte desființarea sistematică a inovatorilor științifici independenți din ultimii 50 de ani. Această industrie folosește orice mijloc pentru a-și păstra locul pe piață în ceea ce privește tratamentul cancerului, al SIDA, al maladiilor cardio-vasculare etc. De zeci de ani este posibilă tratarea și vindecarea în majoritatea cazurilor a acestor maladii prin terapii naturiste alternative, dar sunt aplicate procedee de dezinformare în forță pentru a se ascunde publicului aceste adevăruri.\nScoaterea în afara legii a oricărei informații referitoare la medicina alternativă va bloca eradicarea anumitor maladii, asigurând astfel profituri și mai mari acestei industrii mondiale care tratează doar simptomele bolilor, fără a se îngriji de cauze.\nLa data de 13 martie 2002 europarlamentarii au adoptat legi în favoarea industriei farmaceutice, fixate prin dispoziții ale Codex-ului Alimentarius și care vizau elaborarea unei reglementări constrângătoare pentru toate terapiile naturiste și suplimentele alimentare — o manieră mai indirectă de a desființa concurenții care ar putea să ocupe un anumit loc pe piață, pentru că sănătatea se vinde și se cumpără\nUn val de petiții din partea populației a inundat mesageria europarlamentarilor, într-o asemenea măsură încât comunicațiile interne au fost blocate. În ciuda a o jumătate de miliard de petiții, directivele Codex-ului au fost adoptate. Acest vot a fost o veritabilă denigrare a democrației, prevestind și alte viitoare dificultăți în respectarea acesteia.\nÎncepând cu iulie 2005, directivele Codex-ului enunțate de către Directiva Europeană în ceea ce privește suplimentele alimentare trebuie aplicate sub amenințarea sancțiunilor financiare. Iată în ce constau acestea:\n1) Este vorba de a elimina orice supliment alimentar natural. Toate aceste suplimente vor fi înlocuire de 28 de produși de sinteză farmaceutică (așadar toxici), care vor fi dozați și vor fi disponibili numai în farmacii, pe bază de prescripție medicală. Clasificate ca toxine, vitaminele, mineralele și plantele medicinale vor fi pe piața numai în doze care nu au impact asupra nimănui. Magazinele noastre de produse naturiste și suplimente alimentare vor rămâne pe raft numai cu 18 produse, atâtea câte sunt pe lista Codex-ului. Tor ceea ce nu este pe listă, de exemplu coenzima Q10, glucosamine etc, vor fi ilegale și asta nu înseamnă că vor fi numai cu prescripție, ci vor fi ilegale adică „folosește-le și te duci la închisoare”.\n2) Medicina naturistă, cum ar fi acupunctura, medicina energetică, ayurvedică, tibetană etc, va fi progresiv interzisă.\n3) Agricultura și alimentația animalelor vor fi reglementate conform normelor fixate de trusturile chimiei farmaceutice, interzicând din principiu așa numita agricultură bio. Aceasta implică, de exemplu, ca fiecare vacă de lapte de pe planetă să fie tratată cu hormonul de creștere bovin recombinat genetic produs de Monsanto. Mai mult, potrivit Codex-ului, orice animal de pe planetă, folosit în scopuri de hrană, trebuie tratat cu antibiotice și cu hormoni de creștere. Regulile Codex-ului permit ca produsele ce conțin organisme modificate genetic (OMG) să nu mai fie etichetate corespunzător. Mai mult, în 2001, 12 substanțe chimice despre care se știe că sunt cauzatoare de cancer, au fost interzise în mod unanim de 176 de țări, inclusiv de SUA. Ei bine, Codex Alimentarius aduce înapoi 7 dintre aceste substanțe interzise, precum hexachlorobenzene, dieldrin, aldrin etc, care vor putea fi folosite la liber din nou.\n4) Alimentația umană certificată legal va trebui să fie iradiată cu Cobalt. Sub regulile Codex-ului, aproape toate alimentele trebuie iradiate. Și nivelurile de radiație vor fi mult mai mari decât cele permise anterior.\nCodex Alimentarius va controla accesul asupra acizilor aminați esențiali, asupra vitaminelor și mineralelor. Extinderea controalelor va acționa progresiv eliminând orice medicină alternativă naturistă ancestrală.\nEste vremea solidarității!\nNU-ul masiv față de Constituția Europeană înseamnă totodată un NU față de Codex Alimentarius, organ de propagandă al industriei chimiei farmaceutice, care vizează obținerea unui monopol mondial de un despotism nemaiîntâlnit până acum. A nu lua în considerare opinia a sute de milioane de cetățeni este o gravă lipsă de respect din partea oamenilor politici. Sute de milioane de cetățeni din întreaga lume nu vor să permită ca medicina naturistă milenară să fie interzisă pentru ca pseudoștiința chimiei farmaceutice să își păstreze și să își întărească poziția pe piață.\nRezistență Internațională față de Codex Alimentarius:\n- Africa de Sud a afirmat că nu se va conforma directivelor Codex-ului Alimentarius. Ministrul Sănătății Manto Tshabalala-Msimang a declarat că țara sa este în dezacord cu această dihotomie între medicina naturistă și medicina alopată. Conform concluziilor sale, aceste dispoziții vizează doar obținerea banilor de pe urma remediilor brevetate și de aceea urmăresc să discrediteze folosirea produselor naturiste.\n- India nu se va conforma directivelor Codex-ului Alimentarius pentru că acest Codex a promovat formule ce conțin ingrediente chimice care cauzează inflamații extrem de distructive la nivelul creierului copiilor. Delegatul indian însărcinat pentru a pleda împotriva Codex-ului a fost ignorat, iar când acesta a insistat pentru o dezbatere, a fost dat afară din cameră.\n- Asociația medicilor și chirurgilor americani și-a exprimat opoziția față de Codex Alimentarius, pentru a putea continua să se folosească de remediile naturiste. alături de cele medicamentoase.\n- În Marea Britanie, practicanți medicinii naturiste, susținuți de membrii Camerei Lorzilor s-au opus ferm politicii pro-codex a lui Tony Blair. Acesta din urmă a fost taxat pentru ipocrizie, întrucât a afirmat public că familia lui folosește remedii naturiste, suplimente alimentare și produse homeopatice.\nDate fiind toate aceste aspecte, domnilor guvernanți, declarăm că ne opunem cu hotărâre adoptării acestei legi și va somăm să refuzați adoptarea Codexului în România și să declarați în fața lumii că România NU se va alinia țărilor care au acceptat Codexul. NU putem și NU vom permite să ni se dicteze ce să facem cu viața și cu sănătatea noastră! Fiecare om are dreptul să aleagă cum să-și trăiască viața!\n","date":"16-06-2009","img":"https://axaneamului.ro/posts/magazine/axa-ii/19/codex-alimentarius-legea-care-ne-otraveste/images/0.jpg","permalink":"https://axaneamului.ro/posts/magazine/axa-ii/19/codex-alimentarius-legea-care-ne-otraveste/","series":["AXA ANUL II"],"tags":["Sănătate","Codex Alimentarius"],"title":"Codex alimentarius, legea care ne otrăvește","youtube":""},{"author":"Centrul European de Studii Covasna – Harghita","categories":["Revista presei maghiare"],"content":"Szekely hirmondo, nr. 17 – 01-07.05.2009\nȘi președintele statului a participat la congresul UDMR\nBăsescu promite autonomie culturală\nSemnează: Sycul Press În cuvântarea susținută la al IX-lea congres al UDMR, președintele Traian Băsescu a insistat asupra adoptării cât mai urgente, în parlament, a legii privind minoritățile, care include și autonomia culturală.\nPreședintele statului a declarat că susține fără rezerve descentralizarea, amplificarea autonomiei locale, ilustrând acest lucru prin mai multe exemple din domeniul învățământului, sănătății și agriculturii. El și-a exprimat speranța că acest lucru poate fi realizat încă în cursul acestui an. România nu a devenit un stat modern, iar amplificarea autonomiei locale i-ar putea veni în ajutor în această problemă.\nBăsescu s-a pronunțat pentru drepturile privind minoritățile. El a arătat că toate minoritățile trebuie să aibă dreptul la păstrarea identității culturale și istorice. Minoritățile naționale adaugă valoare țării, o fac mai frumoasă și reprezintă punți către alte state. El a accentuat: speră ca legea privind minoritățile – care include și autonomia culturală -, care s-a împotmolit în ciclul trecut, să fie adoptată cât mai curând în Parlament.\nPreședintele a amintit separat în cuvântarea sa de județele Covasna și Harghita. El a accentuat: cunoaște relativ bine cele două județe, unde copiilor din familiile maghiare le lipsesc posibilitățile.\nÎn aceste familii se vorbește doar în limba maghiară. Copiii care încep școala nu pot începe învățarea limbii române asemeni copiilor care provin din familii românești. Ministerul educației trebuie să acorde o atenție specială acestui fapt, pentru ca elevii din cele două județe să poată învăța bine limba română, deoarece fără acest lucru vor fi incapabili să se afirme – a declarat.\nEl a atras totodată atenția asupra faptului că volumul investițiilor este deosebit de scăzut în cele două județe. Trebuie găsită o posibilitate pentru ca nu numai firmele din Ungaria să investească în cele două județe. Acest teritoriu dispune de un bun potențial și de posibilități deosebite – a adăugat el.\nHaromszek, nr. 5667 – 04.05.2009\nAutonomie pentru Pământul Secuiesc Vineri după-amiază s-a desfășurat la Miercurea Ciuc conferința internațională pe tema autonomiei, în cadrul căreia au fost prezentate exemple elocvente de autonomii europene funcționale, după care a avut loc un schimb de idei despre aspirațiile autonomiste maghiare transilvănene. Pe lângă politicieni maghiari transilvăneni și din Ungaria, au luat cuvântul și reprezentanți basci și flamanzi.\nÎn discursul său de deschidere, Raduly Robert – primarul din Miercurea Ciuc – a îndemnat la susținerea autonomiei teritoriale, deoarece aceasta ar trebui să fie pentru noi precum credința în Dumnezeu, indiferent de religie. Tamas Sandor, președintele Consiliului Județean Covasna, a subliniat că în probleme mai importante este nevoie de solidarizare. A dat ca exemplu Asociația Județelor și Orașelor de pe Pământul Secuiesc: în momentul înființării ei, nu a fost ușor să fie depășite gândirea de tip scăunal, granițele de județ și convingerile politice, însă în final, s-a reușit configurarea unitară a Pământului Secuiesc, iar acest lucru este o adevărată piatră de hotar în solidarizarea minoritară națională maghiară.\nEuroparlamentarul FIDESZ, Becsey Zsolt, a abordat problema autonomiei în contextul diferitelor principii de bază ale UE, semnalând în final că înainte de aderarea la eurozonă, statele occidentale nu vor interveni în fapt în interesul soluționării numeroaselor probleme din Bazinul Carpatic, în schimb ele se așteaptă ca statele postcomuniste să soluționeze aceste probleme. Din cauza acestui deficit de civilizație, România ar putea avea de-a face cu un dezavantaj în UE, motiv pentru care, în pofida tuturor prejudecăților majoritare, autonomia teritorială secuiască nu că ar fi în contradicție cu sistemul constituțional românesc, ci dimpotrivă, mai degrabă îl consolidează.\nEpiscopul și europarlamentarul Tokes Laszlo a demonstrat printr-o serie de date demografice erodarea maghiarimii transilvănene. El a adeverit prin date statistice că în ultimii 90 de ani se derulează un genocid etnic pașnic, fără vărsare de sânge, în urma căruia au fost modificate cu succes procentele etnice din Transilvania. Este nevoie de o schimbare a opiniei și a metodelor – a declarat reprezentantul european al maghiarilor transilvăneni. Acum, în anul 2009, avem șansa istorică de a realiza o solidarizare în politica maghiarimii, care să poată transpune în fapt ideea unificării națiunii dincolo de granițe. Pentru acest lucru însă, este nevoie de o acțiune unitară, acesta fiind și motivul pentru care a luat naștere solidarizarea maghiară transilvăneană la alegerile europarlamentare.\nSzilagyi Zsolt a analizat autonomia la nivelul politicii externe, declarând: dreptul la autonomie nu este doar rezultatul maturizării politice, ci și al maturizării juridice. Uniunea a încercat să escaladeze această lipsă și a înființat Agenția Europeană a Drepturilor Fundamentale, care însă în privința cauzei autonomiei nu s-a dovedit a fi, deocamdată, o instituție foarte eficientă. Problema privind autonomia are și un factor de stabilitate, a subliniat politicianul: criza din Iugoslavia a determinat uniunea să realizeze că tratarea problemelor etnice nu poate fi soluționată în lipsa cauzei autonomiei, pentru că practic, întregul proiect de soluționare pornește de la premisa autodeterminării. Ar fi păcat să se aștepte până în momentul în care vor răsuna armele – și-a încheiat Szilagyi Zsolt discursul –, mult mai eficient ar fi ca lupta să fie purtată prin mijloace pașnice, în cadrul statului de drept. Fără soluționarea problemelor privind minoritățile, nu este însă posibilă obținerea stabilității într-un stat, ca atare putem spune și că autonomia preîntâmpină conflictul.\nAu luat apoi cuvântul invitații din străinătate. Iria Bernadette de Epalza a prezentat istoria și situația actuală ale minorității basce, iar Gunther Dauwen a trasat o paralelă între prezentul și trecutul unor regiuni flamande, respectiv situația actuală a Transilvaniei. El a subliniat că în spatele deciziei referitoare la nivelul autonomiei trebuie să existe în primul rând o puternică voință națională; această decizie nu o pot lua nici uniunea, nici guvernele centrale.\nNemeth Zsolt – președintele Comisiei cu Probleme Externe și de Peste Hotare din cadrul Parlamentului Ungar – consideră un rezultat aparte deschiderea manifestată de președintele Băsescu în direcția autonomiei. Cel mai înalt demnitar vorbește, în sfârșit, despre acest lucru, iar acesta este un rezultat – a spus el –, comparativ cu Slovacia, de exemplu, unde nici nu vor să audă de autonomie. Vicepreședintele FIDESZ-MPSZ a amintit de cele 210.000 voturi pentru autonomia teritorială a Pământului Secuiesc, strânse de CNS, lucru care – în opinia sa – reprezintă un semnal al pretenției la autonomie, căruia trebuie să i se acorde atenție chiar și la nivel internațional.\nHaromszek, nr. 5669 – 06.05.2009\nZălogul dăinuirii noastre: autonomia\nBedo Zoltan Am citit cu stupefacție datele despre Trei Scaune, oferite de firma de sondare a opiniei publice Kvantum Research. Cu ocazia enumerării celor mai importante sarcini ale UDMR, problema autonomiei a ajuns pe locul al patrulea, în urma unor probleme precum crearea de locuri de muncă, extinderea învățământului în limba maternă și reabilitarea drumurilor – cel puțin în baza centralizării opiniilor celor chestionați. Rezultatul dovedește lipsa de informare, o stare care, din punctul nostru de vedere, al maghiarilor transilvăneni, ar putea avea consecințe tragice, dat fiind faptul că doar un popor conștient își poate păstra identitatea. Lipsa de cultură politică poate duce la pieirea noastră. Pentru a putea evita acest lucru, ar fi timpul să analizăm cum am ajuns în acest stadiu. Ce am stricat și unde? Trebuie să recunoaștem că toți, noi cei care ne considerăm intelectuali maghiari, suntem vinovați de situația creată. Suntem vinovați deoarece nu ne-am îndeplinit obligațiile caracteristice, care derivă din destinul nostru.\nCare sunt aceste obligații?\nSă îi educăm pe conaționalii noștri să rămână în continuare secui cu coloană vertebrală. Care în calitate de urmași ai strămoșilor, pot face față furtunilor istoriei și nu permit ca pământul natal să piară.\nSă îi învățăm să devină adulți care, prin pregătirea lor profesională și teoretică, să poată contribui la dezvoltarea regiunii, la crearea bunăstării noastre.\nSă îi înzestrăm pentru călătoria morală pe care trebuie să o întreprindă în lumea plină de minciuni.\nSă îi informăm și să îi lămurim pentru ca nici unul dintre ei să nu poate fi pus în slujba unor interese străine. Să nu poată fi indus în eroare, să nu poată fi folosit și înșelat.\n18,5% dintre cei chestionați au considerat importantă înfăptuirea autonomiei. Necomentarea unui astfel de rezultat echivalează, în zilele noastre, cu o acțiune de trădare. Puterea română, bine mascată, acționează eficient pentru desființarea noastră definitivă. În baza unui plan elaborat în mod diabolic. Unele elemente ale acestui plan au fost deja puse în aplicare, iar aplicarea celorlalte se află în curs de desfășurare. Vom putea împiedica înfăptuirea acestui lucru dacă ne vom lua în propriile noastre mâini coordonarea vieții noastre comunitare. Formarea destinului nostru. În acest sens există în momentul de față o singură posibilitate: crearea autonomiei, care asigură un cadru juridic în vederea adoptării, de către noi, a deciziilor care ne vizează, fără periclitarea unității și integrității teritoriale a țării, oferind o soluție acceptabilă pentru toată lumea. În ceea ce îi privește pe conaționalii noștri, trebuie să le fie clar că fără autonomie nu este posibilă crearea de locuri de muncă, extinderea învățământului în limba maghiară sau reabilitarea drumurilor. Posesorii de la București ai puterii gestionează Pământul Secuiesc ca pe o colonie, iar în ceea ce îi privește pe locuitorii de aici, se raportează la ei precum niște cuceritori, după ce ne-au distrus întreprinderile profitabile și ne exclud din instituțiile de stat bine plătite. Vor să ne distrugă împingându-ne în sărăcie, vor să ne oblige să renunțăm la identitatea noastră. Nu se dau înapoi de la nimic pentru a-și atinge scopurile. Această afirmație este dovedită de trecut și de cele întâmplate acum. Intențiile lor malițioase sunt validate prin intermediul ordonanțelor guvernamentale și al normelor juridice cărora le lipsesc regulile elementare ale democrației. Ca prim pas, au fost destituiți prefecții maghiari, iar acum este rândul conducătorilor de instituții. Potrivit argumentelor lor, toate acestea servesc la punerea în aplicare a programului guvernamental. Pentru noi, acest lucru este inacceptabil. În timp ce la Ploiești sau Craiova, românul este schimbat cu un român, la noi, maghiarii sunt schimbați cu români, care la rândul lor procedează la fel cu angajații. Tocmai din această cauză trebuie spus: pe Pământul Secuiesc are loc o purificare etnică, în detrimentul maghiarilor. Și nu numai aici. În momentul de față încep să apară consecințele grave ale politicii greșite promovate de UDMR. S-a dovedit că suntem aserviți puterii române în exercițiu, lucru care ne poate fi fatal. Tocmai din această cauză nu este permis ca destinul unei părți de națiune să fie condiționat de participarea la putere. Drepturile care ne garantează identitatea, care ni se cuvin, trebuie incluse în legi, într-un mod în care să nu poată fi schimbate fără contribuția noastră. Nu putem fi aliații unor partide sau politicieni care nu ne susțin aceste aspirații.\nAr fi timpul să analizăm cum am ajuns aici. Unde am greșit? Ce anume a condus la estomparea conștiinței naționale? În Trei Scaune, pe pământul natal al lui Dozsa Gyorgy, Mikes Kelemen și Gabor Aron. În ceea ce ne privește, rezultatele sondajului de opinie demonstrează stări care prefigurează consecințe tragice. Fără o voință unitară nu poate fi înfăptuit nici cel mai nobil obiectiv, nici autonomia, care reprezintă zălogul dăinuirii noastre. Tocmai din această cauză, redobândirea susținerii trebuie să devină sarcina primordială a politicienilor noștri.\nSzekely hirmondo, nr. 18 – 08-14.05.2009\nEste timpul ca Pământul Secuiesc să se trezească. Este nevoie de un răspuns pentru viitor\nFarkas Reka Viitorul maghiarilor din România depinde în mod accentuat de soluția pe care aceștia o vor găsi pentru ca Pământul Secuiesc să-și poată păstra procentele demografice și să-și amplifice dezvoltarea economică – a formulat în cadrul conferinței de presă de miercuri, Istvan Zoltan, președintele filialei UDMR Târgu Secuiesc.\nÎn cazul în care vom reuși să găsim un răspuns la acest lucru pe Pământul Secuiesc, vom avea un viitor.\nTânărul politician consideră că diaspora va putea fi salvată cu greu și consideră că este o pierdere faptul că la alegerile parlamentare nu am fost capabili să asigurăm locuri eligibile reprezentanților diasporei. Nu este de neglijat faptul că, în pofida tuturor greșelilor, în momentul de față există în România o singură organizație care poate reprezenta interesele individuale și colective ale maghiarilor – a declarat el în legătură cu UDMR. Și eu sunt de părere că în funcționarea organizației există greșeli, însă nu trebuie uitat de obiectiv, unitatea – a declarat Istvan Zoltan.\nHaromszek, nr. 5672 – 09.05.2009\nDirectorii maghiari destituiți nu au nicio șansă\nFarkas Reka Încă înaintea depunerii candidaturilor pentru concursul pentru ocuparea posturilor de directori ai deconcentratelor, partidele de guvernământ din România au decis că șefii de etnie maghiară care au primit ordonanțe de destituire, nu pot redobândi funcțiile pe care le-au deținut. În februarie, primul director de instituție publică destituit era Tarr Gyongyi, șeful Direcției de Sănătate Publică din județul Harghita. Tarr Gyongyi susține că ar intra din nou în competiție pentru ocuparea postului de director, însă prefectul i-a comunicat că cei patru directori adjuncți ai instituției pot rămâne în funcții, în schimb dânsei nu i se va permite să mai îndeplinească atribuțiile de director. Din cauza destituirii directorilor deconcentratelor, în județul Harghita continuă protestele. Tot mai mulți directori de instituții publice primesc necrologuri care anunță destituirea din funcții a demnitarilor maghiari. În opinia lui Marko Bela, președinte UDMR, demiterea directorilor de etnie maghiară din județele de pe Pământul Secuiesc, reprezintă o măsură îngrijorătoare, nesăbuită, care provoacă tensiuni.\nHaromszek, nr. 5674 – 12.05.2009\nLiderii autoguvernărilor salută descentralizarea. Pe lângă atribuții, solicită și fonduri\nFarcadi Botond Liderii autoguvernărilor din Trei Scaune salută măsurile de descentralizare, adoptate duminică de guvernul Boc, și totodată atenționează asupra faptului că transferarea atribuțiilor nu poate fi eficientă decât prin asigurarea resurselor financiare corespunzătoare. În cadrul ședinței sale de duminică, guvernul a decis transferarea spitalelor orășenești în subordinea consiliilor locale și a celor județene în subordinea consiliilor județene; de asemenea, vor fi transferate bazele sportive și va fi înființată poliția locală.\nA demarat, în sfârșit, mult promisul proces de descentralizare – a declarat Tamas Sandor, președintele Consiliului Județean Covasna. El a atras însă atenția asupra unei uriașe absurdități a procesului: tocmai în aceste momente se desfășoară schimbarea centralizată a conducătorilor instituțiilor descentralizate, noii directori urmând să fie numiți pe criterii politice, la nivel central, și ei vor fi cei care se vor afla în fruntea instituțiilor care vor ajunge în subordinea autoguvernărilor.\nDirecția este bună, însă să așteptăm finalul – a subliniat Tamas Sandor-, nu cumva să fie vorba doar de o măsură simulacru. Există pericolul ca atribuțiile să le fie transferate autoguvernărilor fără a li se acorda și fondurile necesare, pentru că în situația economică nefavorabilă, guvernul se străduiește să scape de instituțiile care necesită fonduri uriașe.\nLa fel apreciază decizia guvernului și primarul din Târgu Secuiesc, Racz Karoly. În opinia sa, descentralizarea este una din fazele necesare cuceririi autonomiei.\nHaromszek, nr. 5676 – 14.05.2009\nKeresztely Irma este singurul inspector școlar general maghiar\nFekete Reka Ministrul educației l-a confirmat în funcție pe inspectorul școlar general al județului Covasna, l-a destituit pe unul din cei doi adjuncți, Farkas Csaba, și a menținut-o în continuare în funcție pe Maria Solomon. În urma acțiunii de purificare întreprinsă de noul guvern, în țară mai există doar un singur inspector școlar general maghiar – din 2 câți erau – și 2 inspectori școlari adjuncți maghiari (la Cluj și Arad) – din 12.\nNumirea provizorie – în locul lui Farkas Csaba – a Dalilei Ghinea Ligea (sic!) – profesoară de limbă și literatură română la Colegiul Mihai Viteazul, membru PSD -, va fi valabilă până la organizarea celui mai apropiat examen de concurs, care, potrivit legii, trebuie să aibă loc până la data de 31 august. Mandatul profesorului de educație fizică, Farkas Csaba, numit anul trecut în funcția de inspector școlar general adjunct ar fi fost valabil până în anul 2012. În momentul de față, el se va întoarce în funcția de inspector de specialitate și va răspunde în continuare de examenele de bacalaureat. Noul locțiitor va face astăzi cunoștință cu directorii de școli din județ, în cadrul consfătuirii la care coordonatorii centrelor financiare vor fi informați în legătură cu metodologia examenului de concurs pentru pedagogi. Noul adjunct român va fi informat în cadrul ședinței de lunea viitoare a consiliului de conducere al inspectoratului școlar în legătură cu sarcinile ce intră în atribuțiile sale.\nHaromszek, nr. 5676 – 14.05.2009\nConducătorii maghiari vor fi destituiți?\nFarkas Reka În momentul de față, în Trei Scaune, schimbarea conducătorilor de instituții se desfășoară în liniște, însă până joia viitoare vom avea indicii privind persoanele care pot rămâne în funcțiile lor și cele care trebuie să-și cedeze posturile. Potrivit unor zvonuri, criteriile decisive nu vor fi cele referitoare la competență, rezultate profesionale. Mai mulți candidați au fost avertizați că nici în cazul prezentării unor proiecte manageriale excepționale nu vor avea șanse în obținerea scaunului directorial, ci că trebuie să dispună de recomandare oficială din partea unui partid aflat la guvernare. Clientela democrat-liberală și cea social-democrată și-au ales deja funcțiile care le-ar fi pe plac. Funcția deținută de Tischler Ferenc, șeful Direcției Județene de Tineret, este dorită de Dan Suciu, cel care, în cadrul campaniilor desfășurate anul trecut, a ajuns nu o dată în prim-plan datorită ideilor sale naționaliste. În condițiile în care Suciu a reușit să strângă 4.000 de semnături de susținere pentru Elena Băsescu, dispune de șanse serioase privind obținerea scaunului directorului de etnie maghiară. Dorel Lungu din Covasna va participa la concurs pentru a obține funcția de director al Agenției Județene de Ocupare a Forței de Muncă, funcție îndeplinită până în prezent de Kelemen Tibor. În cursul zilei de azi, cei vizați se vor prezenta în fața comisiei pentru interviu, însă Kelemen presupune că nu va mai fi nevoie de experiența sa. Deocamdată nu se știe care este situația la celelalte instituții, însă se presupune că ar fi una asemănătoare.\nUDMR încearcă să-și salveze oamenii aflați în funcții, însă se pare că negocierile purtate la cel mai înalt nivel, promisiunile și protestele de stradă nu vor aduce nici un rezultat. Speranțe pot fi puse doar în descentralizarea promisă iar în cazul în care direcțiile vor ajunge în subordinea județului și a orașelor, deciziile vor putea fi luate din nou de conducătorii maghiari aleși.\nHaromszek, nr. 5676 – 14.05.2009\nMarea adunare a autoguvernărilor de pe Pământul Secuiesc. Și totuși va exista solidaritate deplină\nFarcadi Botond Organizațiile care sprijină Lista Solidarității Maghiare susțin convocarea marii adunări a autoguvernărilor de pe Pământul Secuiesc, inițiate de CNS. Este aproape sigur că prima ședință a organismului considerat premergătorul parlamentului secuiesc va avea loc în 23 mai, la Odorheiu Secuiesc. La ședință sunt așteptați reprezentanții maghiari ai autoguvernărilor din județele Covasna, Harghita și Mureș – primari, conducători și reprezentanți ai consiliilor locale și județene.\nÎn comunicatul său de marți, CNS a semnalat următoarele: ședința consiliului, planificată pentru 23 mai, va fi amânată pentru ca delegații CNS să poată participa la marea adunare a autoguvernărilor de pe Pământul Secuiesc. În documentul semnat de președintele Izsak Balazs, CNS reamintește: printr-un apel emis în 22 ianuarie, le-a cerut liderilor UDMR și PCM să convoace cât mai urgent marea adunare. La baza acestei inițiative se află ideea de a întâmpina în mod activ reforma administrativă a României, organismele alese cu această ocazie urmând să acționeze pentru validarea pretenției la autonomie.\nPretenția noastră față de marea adunare a autoguvernărilor de pe Pământul Secuiesc este să afirme – într-un consens care să depășească afinitățile de partid și validând voința a peste 210.000 de secui – faptul că Pământul Secuiesc este indivizibil și neasimilabil și că pe viitor, nu poate fi imaginat altfel decât ca o unitate administrativă autonomă, cu atribuții autonome, extinse, în interiorul granițelor sale regionale create firesc, istoric. Principiul – acceptat în Uniunea Europeană – conform căruia regiunile trebuie recunoscute și nu desemnate, trebuie să fie unul directiv și pentru România! – se arată în document. În opinia CNS, liderii autoguvernărilor de pe Pământul Secuiesc și ai partidelor maghiare vor corespunde voinței comune – exprimate prin referendum în favoarea autonomiei – doar în momentul în care vor înțelege că o instituție cu caracteristicile unui parlament este mai mult decât un partid și este capabilă să întruchipeze cuprinzător valorile, opiniile, sistemul de valori și interesele comunitare ale societății de pe Pământul Secuiesc.\nDupă emiterea documentului, președintele CNS, Izsak Balazs, ne-a declarat: au simțit că au obligația morală să formuleze, înainte de desfășurarea marii adunări, principiile, criteriile pe care ar dori să le valideze. Solidarizarea ar putea trasa hotarele Pământului Secuiesc, iar marea adunare ar putea fi premergătorul parlamentului secuiesc – a adăugat el.\nRăspunzând solicitării noastre, vicepreședintele CNMT, Toro T. Tibor, ne-a confirmat că marea adunare urmează să fie convocată pe 23 mai.\nPrintr-un comunicat emis luni, PCM a semnalat că ar dori să participe la elaborarea documentelor marii adunări, la organizarea și derularea manifestării. Civicii au formulat și cinci propuneri. Consideră indispensabil ca marea adunare a autoguvernărilor de pe Pământul Secuiesc să stipuleze printr-o hotărâre următoarele: viitorul Pământului Secuiesc nu poate fi imaginat decât în interiorul granițelor sale regionale create firesc, istoric, ca o unitate administrativă autonomă înființată după principiile UE, care susțin înființarea regiunilor; toate autoguvernările de pe Pământul Secuiesc să se oblige, printr-o hotărâre, față de înființarea regiunii administrative autonome Pământul Secuiesc și să aprobe organizarea unui referendum pe această temă, să decidă cu privire la adoptarea și utilizarea însemnelor Pământului Secuiesc unitar. Cer, de asemenea, luarea unei decizii cu privire la înființarea unui organism reprezentativ, care să ia decizii consensuale (Parlamentul Secuiesc). Civicii mai cer ca toți demnitarii din cadrul autoguvernărilor de pe Pământul Secuiesc să își asume, sub jurământ, înființarea regiunii administrative autonome Pământul Secuiesc, respectiv lupta politică ce derivă din ea. ","date":"16-06-2009","img":"","permalink":"https://axaneamului.ro/posts/magazine/axa-ii/19/traduceri-din-presa-maghiara-revista-presei-maghiare/","series":["AXA ANUL II"],"tags":["autonomie","România","Ținutul Secuiesc","Transilvania","unguri"],"title":"Traduceri din presa de limbă maghiară din România. Revista presei maghiare Nr. 9/01.05.2009 – 15.05.2009","youtube":""},{"author":"Ștefan Plămădeală","categories":null,"content":"„Azi, când patimilor proprii muritorii toți sunt robi,\nGloria-i închipuirea ce o mie de neghiobi\nIdolului lor închină, numind mare pe-un pitic\nCe-o beșică e de spumă, într'un secol de nimic.” Mihai Eminescu, Scrisoarea II  Pamfletar din obligație Ce partituri mai cîntă potentații zilei în biata și oarba Basarabie? Din păcate, aceleași note false cu iz european sau rusofon, separate de un zid subțire de polietilenă, pe care oamenii de rînd îl văd însă ca pe unul foarte gros de piatră, situîndu-se de o parte sau alta a acestei baricade inexistente, fiind gata să-și dea și viața pentru așa-zisele „cauze nobile” ale celor 2 mari partide citate mai sus. De ce rătăcim ca înnebuniți dintr-o pseudo-realitate în alta, cînd e evident că drumul neamului românesc e cel al jertfei și credinței, izvorît din neam și pentru neam? - iar nu capitaluri marxiste, contracte sociale rousseauiste, revoluții franceze ș.a.\nDe voie-de nevoie, voi cita cîteva bucăți dansante din pamfletul care e viața politică a Republicii Moldova, dezgustător prin actorii și prin însăși existența lui. America a pus o notă în dreptul diagnosticului bolii ce macină RM - democrația. Un 5, despre care nu se știe dacă e de trecere sau nu. (Deși sincer e o mare asemănare între libertatea americană și cea din Basarabia, adică practic nu există.) Dar să urmărim sumbra catalogare a fraților de peste Atlantic: „Degradarea democrației în R. Moldova - constantă în ultimii zece ani. Raportul «Nations in Transit 2008», dat publicității la sfîrșitul anului trecut la Washington de organizația «Freedom House», atestă o degradare a democrației în Republica Moldova. Scorul general al democrației, cinci puncte, este cel mai scăzut înregistrat de R. Moldova în ultimii nouă ani. Cel mai bun scor al democrației a fost înregistrat în Republica Moldova în 1999, după care, din an în an, a urmat o degradare constantă a situației. De ce a degradat nivelul de democrație în R. Moldova?\n«Guvernul Republicii Moldova ar trebui să analizeze atît îngrijorările care au apărut cu privire la desfășurarea alegerilor, cît și modul în care au fost tratate persoanele reținute, jurnaliștii și reprezentanții societății civile în urma violențelor. O explicație completă va consolida încrederea în instituțiile democratice ale R. Moldova», se precizează într-o scrisoare de răspuns semnată de Secretarul de Stat al SUA, Hillary Clinton și adresată președintelui moldovean în exercițiu, Vladimir Voronin. «Statele Unite ale Americii vor continua să susțină dezvoltarea democrației în R. Moldova», se mai spune în mesajul expediat de Hillary Clinton.\nDacă, într-un moment de sinceritate cu ei înșiși, moldovenii ar privi cu luciditate, ar recunoaște că nimic din jurul lor nu are legătură cu democrația, cel puțin așa cum este aceasta înțeleasă la nivelul opiniei publice. Aproape 20 de ani le-a trebuit moldovenilor să afle cam despre ce ar trebui să fie vorba într-o democrație. De aici și pînă la a învăța ce este democrația, și mai ales pînă la a o pune în practică și a o respecta, va mai trece probabil o bună bucată de vreme (...) („Jurnal de Chișinău”)\nJosette Durrieu și Egidijus Vareikis: «Ce vă trebuie ca să fiți fericiți?» Cei 2 raportori ai Uniunii Europene pun întrebări retorice: „Ce vă trebuie ca să fiți fericiți?” Dacă ar dispărea din umila noastră țară specimenele de genul lor, veneticii și mulții „doritori de bine” s-ar face un pas spre fericire, însă presupun că avem viziuni diferite despre fericire.\n«Voronin nu a avut 10 minute să se întîlnească cu noi. Eu aș zice că este un semn negativ.» Declarația aparține lui Egidijus Vareikis, co-raportorul pentru Republica Moldova al Comisiei de monitorizare a Consiliului Europei, lansată ieri la Chișinău. Totodată, mia a încurajat decizia Opoziției e a boicota alegerea președintelui R. Moldova.\nPrincipala problemă din ajunul alegerilor parlamentare anticipate rămîne a fi accesul partidelor politice de opoziție la televiziunea publică. Recomandarea vine de la co-raportorii pentru R. Moldova ai Comisiei de Monitorizare a Consiliului Europei (CE), Josette Durrieu și Egidijus Vareikis, care au întreprins ieri o vizită de documentare în țara noastră. Josette Durrieu a atras atenția și la alte două aspecte — data alegerilor și listele electorale, menționînd că «cel mai probabil, alegerile vor avea loc la sfîrșitul lunii iulie». Oficialii europeni au avut o întrevedere cu procurorul general al RM, Valeriu Gurbulea, care i-a însoțit în celulele unde sînt deținuți Gabriel Stati și Aurel Marinescu, remarcînd că condițiile de detenție nu sînt cele mai umane. Referindu-se la refuzul Partidului Comuniștilor de a interveni cu anumite schimbări în legislația electorală, Vareikis a spus că «acesta e un lucru rău, or, intervenția este necesară pentru aspirațiile europene ale țării voastre». Totodată, reprezentantul CE a recomandat autorităților de la Chișinău ca, atunci cînd vin în fața parlamentarilor europeni, să aibă o viziune clară, strategică a țării: «E dificil să vorbești cu voi, dacă nu puteți răspunde la o simplă întrebare: Ce vă trebuie ca să fiți fericiți?» Rezultatele monitorizării vor fi prezentate în fața APCE la sfîrșitul săptămânii viitoare” („Timpul”).\n„Ambulanța lui Voronin” sau despre servilismul vremurilor noastre O situație tragicomică a avut loc în parlamentul RM: Voronin - după ce a închis microfonul unui deputat, o acțiune tipică pentru Măria Sa - a zis în glumă: „Chemați Salvarea!” În cîteva minute, o ambulanță era în fața Parlamentului. Deci concluzia e că anturajul lui Voronin nu știe de glumă, iar servilismul a atins cote maxime. Să citim:\n„Voronin a chemat Salvarea. O ambulanță «Reanimobil» a venit urgent ieri la Palatul Republicii, unde au loc ședințele parlamentului, după ce spicherul Voronin i-a închis microfonul deputatului PLDM Vitalie Nagacevschi, care, deja cu microfonul deconectat, îi cerea Zinaidei Greceanîi să-i plătească firmei «Oferta-Plus» cele peste 2 mil. de euro pierdute de guvern la CEDO, fapt pentru care premierul se face nemijlocit vinovată. Gluma lui Voronin a fost luată în serios. Probabil, cei din anturajul președintelui au crezut pe bună dreptate că «papa» se simte prost și au intrat în panică. Medicii din «Reanimobily», care își așteptau pacientul în fața Palatului au declarat presei că au primit indicații urgente de la medicul să mobilizeze în regim de urgență o echipă de medici și să se deplaseze acolo. Potrivit medicilor, de regulă Salvarea nu vine la parlament, ci intervine doar în caz de necesitate.\nÎntrebat din ce motiv a venit ambulanța la Palatul Republicii, Liviu Vovc, directorul Stației Municipale de Asistență Medicală Urgentă, ne-a spus că, la acea oră, a fost internat în reanimare un bărbat de 62 de ani, preluat de pe strada 31 august 1989, din preajma Palatului Republicii. L. Vovc a precizat că medicii nu s-au deplasat special la parlament, iar acolo ar fi putut să vină o altă ambulanță — de la Spitalul Republican al Asociației Curativ-Sanatoriale și de Recuperare, unde primesc îngrijire medicală înalții funcționari. La rîndul său, Eugen Vasiliev, medicul șef al respectivei instituții, ne-a spus că spitalul asigură «asistență de urgență non-stop contingentului asociației și mașina toată ziua e implicată în serviciul de urgență». Asigurîndu-ne că nu a existat vreo chemare specială la Palat, el a adăugat că ambulanțele sînt prezente la fiecare ședință a parlamentului, fapt infirmat însă de către deputați.\nVitalie Nagacevschi consideră că persoana care a chemat Salvarea trebuie trasă la răspundere și că cele întîmplate au scos la iveală slugărnicia anturajului prezidențial față de Voronin. «În primul rînd, după mine, este vorba de un apel fals. Poliția urmează să identifice persoanele care au chemat ambulanța și să le sancționeze administrativ. În al doilea rind, așa cum replica președintelui a fost făcută în zeflemea, este evident că cei din anturajul lui s-au deprins să-i perceapă orice vorbă ca pe un ordin pe care se grăbesc să-l execute imediat», a remarcat deputatul. Evenimentul a stîrnit zîmbete printre parlamentari și jurnaliști, care se întrebau nedumeriți: «Poate că Voronin are nevoie de doctor? - fiindcă nici un alt șef de parlament nu și-ar permite să facă asemenea declarații...” („Timpul”)\n„Demisia unui lup” „Deputatul PCRM, Marian Lupu, și-a depus demisia din partid. Oare ce i-a lipsit în micul paradis capitalist cu decoruri marxistleniniste din sînul comuniștilor? Oricum, ne-a asigurat că nu se retrage din viața politică și va continua munca de salahor la bunăstarea morală și fizică a poporului pe care îl «iubește» atât de mult. Practic această demisie nu aduce decît o schimbare de etichetă în dreptul lui Marian Lupu, ceea ce ne afectează prea puțin. Însă, după cum știm, «lupul își schimbă părul, dar năravul ba».”\n„Disidentul de plastilină. Bosumflat că nu a fost desemnat nici pentru funcția de președinte, nici pentru cea de premier, fostul spicher le-a trîntit comuniștilor ușa în nas. Marian Lupu a plecat din PCRM. Ieri dimineață, înainte de începerea ședinței în plen, el a anunțat un briefing la Palatul Republicii și a distribuit o declarație, fără a răspunde la întrebările jurnaliștilor. Ex-președintele parlamentului a criticat modul de luare a deciziilor în interiorul Partidului Comuniștilor și a spus că nu va înceta să fie parte activă a procesului politic moldovenesc. După anunțarea declarației, Lupu a plecat pe jos de la Palatul Republicii și n-a mai venit la ședința plenară. Marian Lupu este primul deputat comunist care recunoaște că toate învinuirile aduse de către Vladimir Voronin opoziției nu au nici o justificare. În declarația de presă, fostul fruntaș comunist constată următoarele: «S-au adus multe învinuiri reciproce, dar nu au fost aduse probe (...). Atît timp cît probele necesare nu sînt prezentate, consider că trebuie respectat principiul constituțional ce se referă la prezumția nevinovăției. Și doar o anchetă veritabilă și transparentă, cu participarea tuturor partidelor, a societății civile, a mass-media și reprezentanților organismelor internaționale este în capacitate să elucideze adevărul.» Marian Lupu mai recunoaște că interesul național nu poate fi monopolizat de un singur partid și folosit ca instrument de manipulare, divizînd societatea în patrioți și trădători, în stataliști și unioniști. Dar anume aceasta s-a încercat după 7 aprilie.\nÎn declarația de părăsire a PCRM, Lupu atenționează că «utilizarea evenimentului din 7 aprilie ca mesaj electoral este nu doar contraproductivă, ci și primejdioasă, pentru că aduce nu altceva decît aprofundarea dezbinării societății». « Alegerea președintelui țării ar fi fost doar o aplanare a crizei politice pentru o perioadă foarte scurtă, și nu o soluție durabilă (...). Prin rigiditatea sa, actualul cadru decizional în PCRM face imposibilă orice încercare de modernizare a acestei formațiuni după cum o cere realitatea», conchide Marian Lupu. «În situația dată, fiind consumate toate posibilitățile și încercările de a participa în procesul de luare a deciziilor în partid, realizînd pericolul pozițiilor, pe care nu le împărtășesc, și fiind conștient de eventualele consecințe ale acestui pas, țin să declar public că mă retrag din rîndurile Partidului Comunist din RM», anunță fostul președinte al parlamentului.\n„Primele reacții. «Nu știu, n-am participat, nu am avut timp să citesc declarația», a comentat Vladimir Voronin plecarea lui Lupu. «Este o pierdere, mai ales că a fugit într-un moment critic, fapt ce-i va afecta începutul carierei politice», crede Mark Tkaciuk.\nOpoziția nu prea crede în sinceritatea lui Marian Lupu și susține că acesta a fost împins premeditat de PCRM în tabăra democraților, «Poate că gestul lui este bun, dar întîrziat. Ar putea să acumuleze tot atît cît și Tarlev», a spus liderul AMN, Serafim Urecheanu. «Dar, dacă este un proiect al comuniștilor care, împreună cu PD și PSM, să reconstruiască opoziția «constructivă» și să aducă «voturi de aur»? - se întreabă Urecheanu. «Nu oricine pleacă din PCRM, și mai ales cu astfel de declarații. Sînt două versiuni: sau Marian Lupu a înțeles în sfârșit că ceea ce fac comuniștii în această țară se numește crimă, sau el a fost împins, gîndit, de PCRM în tabăra democraților», a declarat Vlad Filat, președintele PLDM. La rîndul său, liderul PL, Mihai Ghimpu, nu crede în cele spuse de Lupu. Potrivit lui Ghimpu, Lupu a fost opt ani la guvernare și trebuie să-ți asume și responsabilitatea pentru aceasta, dar mai ales pentru degradarea democrației moldovenești.” („Timpul”)\n„Mai mulți generali și ofițeri de armată și poliție îi cer lui Voronin: Demisia!” „Șase generali în rezervă cred că Voronin știe codul onoarei și că, la sfaturile lor binevoitoare, își va da demisia. Sau sint naivi, sau încearcă să își facă imaginea de apărători ai noștri. Generalii Victor Catan, Anton Gamurari și Valeriu Troenco, precum și câțiva ofițeri superiori de armată și poliție i-au adresat un apel generalului Voronin - președintele în exercițiu al RM, președintele Parlamentului RM și Comandantul Suprem al forțelor armate - în care i-au solicitat să-și dea demisia din toate funcțiile publice pe care le deține. Pentru că, în caz contrar, va fi învinuit de uzurparea puterii în stat.\nÎn opinia generalului Troenco, «guvernarea comunistă gestionează țara ca pe o gospodărie personală». «Cupa răbdării s-a umplut și deja dezacordul cetățenilor se revarsă în nemulțumiri care trec de limita Codului Penal.» Generalul Troenco a mai spus că vandalizarea celor două edificii de stat, la 7 aprilie, a fost organizată de către actuala guvernare și lipsa de probe împotriva Opoziției dovedește acest fapt. Potrivit lui, filmulețele derulate insistent la posturile de televiziune controlate de Putere urmăresc un singur scop: dezbinarea societății. «Voronin este factorul instabilității în societate», a afirmat și generalul Victor Catan. El a subliniat că falsificarea obraznică a alegerilor precedente i-a făcut pe tinerii care nu mai doresc să trăiască într-un stat totalitar să protesteze. Situația nu mai putea fi tolerată în condițiile în care la alegeri au votat pentru comuniști sute și mii de morți. «Tocmai de aceea, ei au spus un nu ferm guvernării comuniste», a declarat Catan.\nLa rândul său, generalul Anton Gamurari a amintit că arhiva parlamentului și lucrurile prețioase din sediul acestuia au fost scoase cu două săptămâni înainte, ceea ce constituie o dovadă certă că evenimentele din 7 aprilie au fost organizate de către conducerea statului cu ajutorul Serviciului de Informații și Securitate.\nCu același mesaj au fost prezenți la conferința de presă coloneii Anatol Prohnițchi, Andrei Covrig și Eduard Maican, precum și Ștefan Urâtu, președintele Comitetului Helsinki pentru apărarea Drepturilor Omului. În apelul adresat lui Voronin, ei au cerut ca acesta să facă «un pas dificil în viață», și anume, să demisioneze din funcțiile publice și să se retragă din scena politică” („Timpul”)\n„Guvernul Greceanîi II a pus tunurile pe Opoziție și alegătorii ei” „Z. Greceanîi, cea care a fost la un vot de a deveni prima femeie președinte din RM, s-a instaurat comod în scaunul de prim-ministru:\n„Miercuri, majoritatea comunistă din Parlament a votat noul-vechiul cabinet de miniștri și programul de activitate al guvernului Greceanîi II pe perioada crizei politice. Tot miercuri, miniștrii au depus jurământul în fața președintelui în exercițiu al RM și s-au întrunit în prima ședință de lucru. Opoziția spune că pretinsul program de guvernare este, de fapt, un manifest electoral, iar guvernul înscăunat va fi un staff de agitație în perioada imediat următoare. Astăzi și luni, deputații se întrunesc în ședințe ordinare, înainte de a fi dizolvat Parlamentul, pentru a-i acorda mai multe prerogative guvernului pe perioada electorală.\nÎn toiul prezentării programului de guvernare, uitând de prioritățile executivului pentru a depăși criza economică, Zinaida Greceanîi a îndreptat tunurile spre Opoziție, cea «care este iresponsabilă, care impune dizolvarea parlamentului, lucru care poate avea consecințe foarte grave pentru RM». Alături de Opoziție, premierul desemnat le-a dat în obraz și alegătorilor: «Consider că unii cetățeni au greșit acordând votul unor politicieni», i-a răspuns Greceanîi unui deputat AMN care o întrebase cu totul altceva. Atât ea, cât și Voronin i-au blocat pe deputații din Opoziție, închizându-le microfonul sau răspunzându-le în batjocură. În mai multe rânduri, Greceanîi a acuzat și presa independentă că scrie și spune ceea ce nu trebuie și, cel mai «grav», că ține cu Opoziția. Deși deputații abia începuseră să o ia la întrebări pe Greceanîi, dușul rece nu le-a convenit comuniștilor care, în câteva minute, au închis subiectul. «În loc de program de guvernare, am citit un pamflet electoral», a declarat Vlad Filat, președintele PLDM. Și Alexandru Oleinic, deputat AMN, a criticat lipsa de substanță a programului. «Nu trebuie să dăm vina pe diferendul transnistrean pentru insuccesele economice ale R.M din ultimii opt ani», a spus el. «Este un eseu pe temă liberă al unui student restanțier care face propagandă împotriva dușmanului imaginar intern și extern», a spus Ana Guțu, deputat PL.\nComponența noului-vechiului executiv are numai două nume noi: la Ministerul Culturii - Mihail Barbulat, fost ambasador în Turcia și șef al Serviciului protocol al Președinției; la Ministerul Administrației Publice Locale - Iacob Timciuc, fost ambasador în China și ministru al Energeticii în guvernul Tarlev I („Timpul”).\nAceasta e sumbra realitate și teatrul fals pe care îl suportă românii din Basarabia. Cît timp vom mai dormi, cît timp vom mai fi pasivi la chemarea neamului? Ne merităm oare soarta și conducătorii? La aceste întrebări putem răspunde doar noi. Însă, dacă vom continua letargia, răspunsul este evident.\n","date":"16-06-2009","img":"https://axaneamului.ro/posts/magazine/axa-ii/19/basarabia-noastra-cea-de-totdeauna/images/0.jpg","permalink":"https://axaneamului.ro/posts/magazine/axa-ii/19/basarabia-noastra-cea-de-totdeauna/","series":["AXA ANUL II"],"tags":["Basarabia","Moldova"],"title":"Basarabia noastră, cea de totdeauna","youtube":""},{"author":"Mugur Vasiliu","categories":["Raportul Orbului"],"content":"Priviți cu atenție! Este chiar pe Calea Victoriei, în centrul Bucureștiului. Mai precis, și pe Calea Victoriei, fiindcă o mai puteți vedea pe strada Occidentului și în alte locuri, și nu doar în București. Fotografia de mai sus este reală — deși pare ireal ca în România creștin-ortodoxă să fie batjocorită, în stradă, tocmai ortodoxia. Sau poate nu este acesta credința noastră? Poate se va vota și acest „mic amănunt” în parlamentul european?\nVorbim despre batjocorirea Cinei Celei de Taină — din fotografia de mai sus — în care Stan și Bran, Elvis, Clark Gable, John Wyne, Chaplin, H. Bogart, Fred Astair etc. îi maimuțăresc pe apostolii lui Hristos. În mijloc, locul Mântuitorului este ocupat de faimoasa și, ce-i drept, siderala imagine cinematografică a femeii ușoare universale: Marlyn Monroe. Deasupra fotografiei de mai sus, este reclama unui restaurant „oarecare”: Hollywood — în traducere „pădurea sfântă”. Nu avem nici cea mai mică îndoială că este vorba despre o „sinceră sfințenie” a unei păduri cu o valoare esențială — dar nu pentru creștini, ci pentru lumea americană și nu numai. Este „sfințenia” lumii moderne, a cărei emblemă definitivă este America. Sigur că actorii din fotografie (și mulți alții din aceiași „pădure sfântă”) sunt pentru această lume „apostoli”, modele a căror „sfințenie” este asigurată, după cum putem vedea, chiar de femeia blondă din mijloc.\nȘi, dacă suntem de acord cu drepturile închinătorilor la idoli, acelea de a se închina cui și în ce mod vor vrea, nu putem fi de acord ca aceasta să se întâmple în centrul capitalei unei țări creștin-ortodoxe. Noi nu le dorim nimic. Spunem aceasta deși știm că vom fi considerați „intoleranți” de către specialiștii în „libertate” din Sărindar. Dar ia să ne imaginăm că am pune pe stradă — sau doar am duce la subraț, ca din neatenție, o icoană pe străzile Israelului sau ale Americii! Am fi imediat arestați pentru că am jignit, am ofensat libertatea credinței celorlalți — darmite să maimuțărim credința sau lipsa de credință a localnicilor (asta ar însemna, fără îndoială, pușcărie pentru cei care ar îndrăzni să o facă). De altfel, principala credință a lumii care locuiește în „pădurea sfântă” liberă și americană este credința lipsei de credință. Dar pe noi nu ne privește ceea ce fac alții la ei acasă — fiecare cum crede. Ceea ce însă este pe cât de grav, pe atât de simptomatic în această situație, ceea ce ar trebui să ne intereseze pe noi este starea necredinței noastre: pe Calea Victoriei, în centrul Bucureștiului, se află această poză enormă care ÎL batjocorește pe Hristos, îi maimuțărește pe apostoli și întreaga noastră credință. Chiar peste drum de o biserică se află acest panou „reclamă”. N-am auzit pe nimeni, preot sau mirean, care să protesteze sau care să fie deranjat de faptul că Hristos este batjocorit în felul acesta.\nToate acestea ne arată pe noi, oamenii moderni și europeni, așa cum suntem: ne grăbim să ne aruncăm credința pentru a fi „buni pentru ei”, înlocuind Adevărul cu o femeie ușoară; ne străduim, cu știință sau din neștiință, să fim „în rând cu ei” și pentru aceasta Îl batjocorim pe Hristos.\nIată de ce ne întrebăm, fără lirism, dacă în România mai există români și dacă în Biserică mai sunt credincioși care să înțeleagă că Hristos este Adevărul. Sau, poate, lucrul cel mai important pentru români a devenit să ajungă și ei închinători la Stan și Bran, rugători la Marlyn Monroe.\n","date":"16-06-2009","img":"https://axaneamului.ro/posts/magazine/axa-ii/19/despre-inchinatorii-la-stan-si-bran-si-rugatorii-la-marlyn-monroe/images/0.jpg","permalink":"https://axaneamului.ro/posts/magazine/axa-ii/19/despre-inchinatorii-la-stan-si-bran-si-rugatorii-la-marlyn-monroe/","series":["AXA ANUL II"],"tags":null,"title":"Despre închinătorii la Stan și Bran și rugătorii la Marlyn Monroe","youtube":""},{"author":"Danion Vasile","categories":null,"content":"Lupta dintre ierarhii slujitori ai lui Hristos și ierarhii slujitori ai diavolului nu este o problemă recentă. De la începutul Bisericii și până la sfârșitul lumii va exista acest conflict. În secolul al IV-lea, considerat secolul de aur al creștinătății, Sfântul Chiril al Ierusalimului scria: „Să nu te tulburi dacă vei auzi că merg până la vărsarea sângelui episcopi împotriva episcopilor, clerici împotriva clericilor și popoare împotriva popoarelor. (…) Dacă între apostoli a fost vânzare, te mai miri dacă între episcopi este ură de frați?” – Sfântul Chiril al Ierusalimului, Cateheze, E.I.B.M.B.O.R, București, 2001, p. 251. În viața Sfântului Sfințit Mucenic Proterie, Patriarhul Alexandriei (prăznuit pe 28 februarie), citim cum un preot eretic – Timotei Elurul – se arăta monahilor ca și cum ar fi fost înger, îndemnându-i să îl dea jos pe Sfântul Proterie de pe scaunul patriarhal și să îl așeze pe el patriarh. Deși pare greu de crezut, totuși monahii au putut cădea în această înșelare. Crezând că li s-a arătat un înger, monahii l-au ucis – în baptisteriu – pe sfântul patriarh. Locul său a fost ocupat de ereticul Timotei Elurul1. Acesta a făcut parte din marea ceată de episcopi – se spune că au fost aproape cinci sute – care au semnat în anul 476 Enciclica împăratului Vasilisc în care s-a dat anatemei Sinodul Ecumenic de la Calcedon. Conflictul dintre Sfântul Proterie și ereticul Timotei are rezonanțe, în istorie, până în vremurile noastre. Creștinilor le este destul de ușor să recunoască cine sunt urmașii lui Timotei. Să ne rugăm să ne trimită Dumnezeu și urmași ai Sfântului Proterie…\n***\nÎn Alexandria, cetatea Egiptului, luând scaunul patriarhiei Dioscor ereticul, după moartea Sfântului Chiril, și umplându‑se tot Egiptul de eresul său, era un preot dreptcredincios și nebiruit în creștineștile dogme, anume Proterie, sfânt cu viața și plin de înțelepciunea cea insuflată de Dumnezeu. Acesta, văzând pe mulți abătându‑se la eresul patriarhului, care bârfea că este o fire în Hristos, li se împotrivea tare cu cuvinte nebiruite. Iar patriarhul Dioscor se mâhnea asupra lui; însă vrând să‑l aducă la unirea sa cea răucredincioasă, îl momea cu înșelăciune, cinstindu‑l cu protopopia. Dar nimic n‑a sporit, deoarece Sfântul Proterie era tare în credință, ca unul ce învățase bine dreapta credință de la Prea Sfințitul Chiril, care fusese mai înainte patriarh al Alexandriei.\nDupă aceasta, adunându‑se în Calcedon, pe vremea împărăției lui Marcian, al patrulea Sinod al Sfinților Părinți din toată lumea, Dioscor a fost mustrat pentru eresul său și a fost osândit la depărtarea din treapta patriarhiei și la despărțirea de Biserică. Fiind izgonit în țara Paflagoniei, în cetatea ce se numea Gangra, a murit acolo după câtăva vreme. Iar în Alexandria, după lepădatul Dioscor, a fost ales de credincioșii arhierei, de clerici și de drept-credincioșii din patriarhicescul scaun Sfântul Proterie, bărbat cu adevărat vrednic de o treaptă ca aceea. Dar poporul de obște al Alexandriei, cel adăpat cu erezia lui Dioscor, și unii clerici care se vătămaseră cu erezia nu primeau alegerea lui Proterie.\nDeci, alegându‑se patriarh Sfântul Proterie de cei credincioși, a ocupat scaunul și a început a preamări credința cea dreaptă, întărită de Sinodul Sfinților Părinți din Calcedon. Apoi s‑a făcut gâlceavă și tulburare, pentru că unii din clerici, între care erau mai de frunte preotul Timotei, care se poreclea Eliur și diaconul Petre Mongos, amândoi sfințiți de Dioscor și plini de eresul acestuia, s‑au despărțit de soborul bisericesc, nevoind să aibă împărtășire cu Sfântul Proterie și făceau dezbinare în popor, pornindu‑l spre gâlceavă. Deci era mare dezbinare în Biserica Alexandriei. Unii se țineau de acest nou patriarh, socotind bine Ortodoxia, iar alții, poftind iarăși pe Dioscor și blestemând dogmele Sinodului din Calcedon. Apoi gâlcevindu‑se și făcând război unii cu alții, îndrăzneau și asupra patriarhului; căci strigau nepricepuții tulburători asupra Sfântului Proterie, numindu‑l desfrânat, deoarece, fiind în surghiun arhiereul Dioscor, i‑a luat mireasa lui, adică Sfânta Biserică; apoi mai ziceau că Proterie este și eretic, și nevrednic de treapta patriarhiei.\nDeci, Sfântul Proterie, răbdând multe primejdii, prin tulburarea poporului eretic, și temându‑se de ucigașele mâini, a avut neapărată nevoie de oaste pentru apărarea sănătății sale; căci totdeauna îi era frică, așteptând năvălirea poporului, fiindcă și asupra începătorilor curții sale se răsculase și se pornise și asupra împărăteștii oști, care se afla în cetate. Căci în acea vreme, venind în cetate omul împăratului din Tebaida, ca să împace tulburarea, popoarele aruncau cu pietre asupra ostașilor care intrau cu dânsul. Iar ostașii, văzând răscularea poporului, au alergat în lăcașul ce se numea Serapidis și s‑au închis într‑însul; iar poporul, alergând, a împresurat lăcașul și, luându‑l, au ars cu foc de vii pe ostașii de acolo.\nAuzind de aceasta, dreptcredinciosul împărat Marcian s‑a mâniat foarte și a trimis oaste mai mare, care a smerit pe cetățeni și popor, luând grâul și hrana cetății, care se aducea în Alexandria cu corăbiile din cetățile și hotarele Egiptului, și poruncind să nu le mai ducă în Alexandria, ci în Pilusia, iar de acolo în Constantinopol. A mai luat de la alexandrini și băile poporului și alte lucruri mai plăcute; apoi le‑a oprit toată libertatea și obișnuitele priveliști. De acest lucru supărându‑se cetățenii, și mai ales pentru lipsa pâinii, fiind cuprinși de foame, s‑au smerit și au rugat pe prea sfințitul Patriarh Proterie să se ducă să roage pe împărat pentru dânșii. Deci, ducându‑se prea sfințitul patriarh, a înduplecat pe împărat pentru cetatea sa și a câștigat toate cele cerute, căci s‑a dăruit cetății libertatea cea dintâi și pâinea li s‑a întors. Apoi a viețuit arhiereul lui Dumnezeu în pace câtăva vreme pe scaunul său. Iar pe Timotei Eliur, cel ce n‑a voit să se pocăiască, și pe gâlcevitorii cei răi, i‑a despărțit de Biserică.\nDupă aceasta a murit dreptcredinciosul împărat Marcian și tulburătorii eretici și‑au înălțat iarăși cornul lor, începând a îndemna la gâlceavă și tulburare pe poporul cel nepriceput și n‑au încetat până ce nelegiuiții nu și‑au săvârșit răutatea lor. Căci Timotei Eliur, fiind viclean, înșelător și vrăjitor, cu meșteșug i‑a amăgit pe monahii din Egipt care viețuiau în mănăstiri și în sihăstrii. Astfel, căutând o noapte fără lună și acoperindu‑se cu îmbrăcăminte întunecoasă, a înconjurat chiliile călugărești, chemând pe nume pe fiecare și când răspundea fiecare din ei și întreba cine este și ce îi trebuie, el le zicea: „Eu sunt unul din slujitoarele duhuri, trimis de la Dumnezeu ca să nu aveți împărtășire cu Proterie și soborul din Calcedon să nu‑l primiți; iar pe Timotei Eliur să‑l puneți episcopul Alexandriei”. Astfel vicleanul înșelător, ajutându‑i diavolul, i‑a amăgit cu farmece. Iar aceia, neînțelegând meșteșugul vrăjmașului, au crezut minciuna ca pe un adevăr și, spunând unul altuia arătarea cea îngerească, s‑au sfătuit și s‑au adunat în număr mare. Deci s‑au dus cu mânie în Alexandria, ca la război, asupra celui nevinovat dreptcredincios arhiereu al lui Dumnezeu, Proterie, vrând să‑l izgonească din biserică.\nÎn acea vreme Timotei, îndemnând în Alexandria pe unii cu amăgire, iar pe alții în taină, și‑a adunat o ceată mare de tulburători și, socotind vreme lesnicioasă, când Dionisie antipatul nu era în cetate, ci zăbovea în părțile de sus ale Egiptului, a mers în biserică cu mult popor și cu ostași înarmați și cu monahii care veniseră la dânsul, având cu sine doi episcopi lepădați pentru credința lor cea rea; asemenea și cu clericii care erau goniți pentru alte pricini. Deci s‑a sfințit Timotei de episcopii cei lepădați și s‑a numit patriarh al Alexandriei, netemându‑se de canoanele bisericești, căci de la legile împărătești nu aștepta vreo judecată, pentru că toată nădejdea sa își pusese în poporul cel tulburat și în mulțimea monahilor celor amăgiți. Iar prea sfințitul Patriarh Proterie, văzând acea tulburare și neavând ajutor și apărare de la nimeni, nefiind în cetate antipatul, a gândit să fugă și, tăinuindu‑se de toți, noaptea a ieșit din cetate. Și odihnindu‑se el la un loc ascuns, i s‑a arătat în vedenie Sfântul prooroc Isaia, zicându‑i: „Întoarce‑te în cetate, căci eu aștept să te iau pe tine”.\nAceastă vedenie luând‑o în seamă prea sfințitul Proterie și cunoscând mucenicescul sfârșit ce‑i va fi, s‑a întors și a intrat în botezătoarea bisericii. Iar tulburătorii, căutând pretutindeni pe Proterie, s‑au înștiințat că este în botezătoare și mai întâi l‑au încuiat acolo, apoi intrând la dânsul cei înșelați de Timotei, l‑au ucis cu nemilostivire cu ciomegele de trestie pe care le purtau în mâini și care aveau în capete fier ascuțit. Apoi au ucis și pe alți șase oameni care erau cu dânsul. Deci au vărsat sânge nevinovat într‑acea vreme, când Paștele nostru, Hristos, pentru noi S‑a jertfit, căci era ziua Sâmbetei celei Mari când s‑a săvârșit acea cumplită ucidere. Dar nu le era destul ucigașilor, ci cei ce nu se săturaseră de sângele cel nevinovat, mai mult și‑au întins răutatea lor. Căci, legând trupul cel mort al Sfântului Proterie de picioare, l‑au tras în mijlocul cetății, bătându‑i și zdrobindu‑i în bucăți mădularele lui. Iar unii, mai fără de omenie, rupeau trupul lui cu dinții, ca fiarele și câinii; apoi, aprinzând un foc mare, l‑au ars și l‑au făcut cenușă și praful în vânt l‑au aruncat. După aceea cu porunca celui fără de lege patriarh al lor, Timotei, au ars și scaunul patriarhiei, pe care șezuse Sfântul Proterie, ca și cum era întinat de el, singuri necurați fiind ei.\nDupă o ucidere cumplită ca aceea a Sfântului Proterie, mincinosul patriarh Timotei Eliur a trimis pe ostașii săi în toate cetățile Egiptului ca să gonească pe dreptcredincioșii arhierei, iar în locul acelora să așeze pe alții, pe care singur i‑a pus. Atunci episcopii și clericii cei necăjiți și toți cei ce erau dreptcredincioși, au scris cu lacrimi împăratului Leon, cel ce după Marcian se alesese, cum și la prea sfințitul Anatolie, patriarhul Constantinopolului, înștiințându‑l de toate cele ce se făcuseră, și rugându‑l să izbăvească Biserica Alexandriei de o tiranie ca aceea. Iar împăratului și patriarhului le‑au fost jale de uciderea nevinovatului arhiereu al lui Dumnezeu, Proterie. Și îndată, trimițând împăratul pe dregătorii săi cu oaste mare, au pedepsit pe cei ce au tulburat liniștea; pe unii cu tăierea mâinilor, pe alții cu tăierea limbii, iar pe alții în legături și în temnițe, pe alții cu bătăi și cu izgoniri; dar pe Timotei Eliur, mincinosul patriarh, cu episcopii și cu clericii lui, l‑au trimis la judecata duhovnicească.\nDeci, judecându‑se Timotei de dreptcredincioșii arhierei, a luat plată după lucrurile sale, că nu numai de arhierie, ci și de creștinătate înstrăinându‑se, l‑au trimis în surghiun, în cetatea Gangra, unde s‑a săvârșit și Dioscor, învățătorul său. Iar în locul lui s‑a ales la Patriarhia Alexandriei alt Timotei, care se chema Salofachiul, bărbat dreptcredincios și înțelept, care pentru bunul său obicei era iubit. Astfel a primit pace și liniște Biserica lui Hristos cea din Alexandria care, cu dreaptă credință, slăvește pe Tatăl și pe Fiul și pe Sfântul Duh, pe Unul în Treime Dumnezeu, Căruia se cuvine slava în veci. Amin.\n(Din volumul Acceptăm unirea cu monofiziții?, autori – Ion Vlăducă, drd. Dumitru Popescu și drd. Dumitru Fecioru, Editura Predania, 2008, pp. 296-300.)\nRăspunsul Comitetului Ortodox Oriental la Raportul Comitetului Interortodox privind ridicarea anatemelor și restabilirea comuniunii (Întrunirea Comisiei Mixte de Dialog Teologic) Chambesy, 1-6 noiembrie 1993\nNotă: Documentul prezentat aici este preluat din volumul „Sunt anticalcedonienii ortodocși”, Editura Evanghelismos, 2007, pp. 186-188. Din document reiese clar faptul că ereticii anticalcedonieni nu vor să recunoască ultimele patru Sfinte Sinoade Ecumenice. De altfel, patriarhul copt Shenouda al III-lea a mărturisit – în fața Comisiei Interortodoxe de Dialog cu Bisericile Vechi Orientale, în februarie 1979 – că e imposibil ca anticalcedonienii să își revizuiască poziția față de Sfântul Sinod de la Calcedon: „Cât privește Sinoadele Ecumenice, acceptăm pe primele trei dintre acestea…. Respingem însă Sinodul de la Calcedon… Pot să vă spun cu totul deschis că nu e cu putință ca Bisericile Orientale să accepte Sinodul de la Calcedon… Aveți șapte Sinoade Ecumenice. Dacă vă lipsește unul, nu aveți multe de pierdut” (S.A.O., p. 30). Din documentul de față se vede însă că ni se cere să „pierdem” nu un sinod, ci patru…\nOricât ar părea de ciudat, aroganța anticalcedonienilor nu se oprește aici. În „Întâlnirea subcomitetelor pentru dialogul teologic dintre Bisericile ortodoxe Răsăritene și Bisericile Vechi Orientale”, care a avut loc la Mănăstirea Pendeli din Grecia în anul 1973, un teolog eretic a spus: „În lumina noii înțelegeri, fiecare parte ar putea să accepte orice îi este potrivit ei din hotărârile celor șapte sinoade. Nu există nicio obligație pentru nicio parte de a recunoaște hotărârile celor patru sinoade de după Sinodul Ecumenic de la Efes din 431.” (Din volumul Acceptăm unirea cu monofiziții?, autori – Ion Vlăducă, drd. Dumitru Popescu și drd. Dumitru Fecioru, Editura Predania, 2008, p. 148). Altfel spus, nu numai că anticalcedonienii nu vor să recunoască ultimele patru Sfinte Sinoade Ecumenice, dar vor să ne convingă și pe noi să le minimalizăm valoarea, să le considerăm opționale, lipsite de importanță.\nÎn contrast cu această poziție rătăcită stă cea a Arhiepiscopului ortodox Ieronim Kotsnonis: „Biserica a pretins dintotdeauna o unitate absolută în dogmă, iar atunci când s-a pus problema să se cadă la înțelegere cu ereticii din afara ei, a preferat să-i mențină pe aceștia separați de ea decât să accepte falsificarea dogmei și a unirii mincinoase și înșelătoare cu aceștia” (S.A.O., p. 27). Este de neînțeles cum, la doi ani de la semnarea documentului de mai jos, Sfântul Sinod al Bisericii Ortodoxe Române – în 8-9 decembrie 1994 – face referire la o „mărturisire comună a aceluiași conținut al credinței comune” cu Bisericile necalcedoniene. Unde mai este credința comună, când ereticii resping ultimele patru Sfinte Sinoade Ecumenice? Sau în ce măsură și-a păstrat Biserica Ortodoxă Română dreapta credință în decembrie 1994?\n1. Regretăm că trebuie să ne exprimăm profunda nemulțumire cu privire la raportul prezentat de Comitetul Interortodox asupra ridicării anatemelor și restabilirea comuniunii. Limbajul raportului nu pare să corespundă adevărului înțelegerii mutuale și spiritului de concordie la care am ajuns la întrunirea mixtă de la Chambesy, în 1990.\nConsiderăm că limbajul care a constituit, de asemenea izvorul diviziunii noastre originale, ar putea fi într-adevăr folosit pentru transmiterea rezultatelor pozitive ale acordurilor mutuale în cadrul Bisericilor noastre locale și ridicarea problemei referitoare la dificultățile rămase.\nConsiderăm că este inutil să ne întoarcem la problemele complexe ale trecutului pe care considerăm că le-am rezolvat printr-o muncă deosebită și cu ajutorul lui Dumnezeu. Bisericile noastre ne-au autorizat să continuăm dialogul și să construim unitatea dintre cele două familii ale noastre numai pe baza acordurilor precedente.\n2. Acordul la care am ajuns la Chambesy în 1990 cu privire la sinoadele ecumenice nu implică acceptarea celor patru sinoade ulterioare ca ecumenice. Astfel încât propunerea din raport (punctul 6 de exemplu) creează un obstacol major în calea realizării comuniunii ecleziale depline. Recunoaștem că oamenii noștri sunt extrem de sensibili la o asemenea propunere.\nDrept pentru care ținem să ne reafirmăm opinia:\na) că anatemele împotriva tuturor sinoadelor și persoanelor vor fi ridicate fără a se menționa numele lor.\nb) că ridicarea anatemei unui sinod sau a unei persoane nu implică acceptarea acelui sinod, sau recunoașterea acelei persoane ca sfântă.\nc) că fiecare Biserică sau familie de Biserici poate ridica anatemele în felul în care consideră mai potrivit.\n3. În ce privește interpretările istorico-teologice cu privire la însăși cauza diviziunii, ambele noastre familii au ajuns la concluzia că aceasta nu a fost provocată de vreo „înțelegere eronată”, ci de deosebirile de formulare ale aceluiași adevăr, agravate de factorii politici sau culturali. În urma acestei neînțelegeri comune am respins împreună atât erezia nestoriană cât și pe cea eutihiană. Ne-am acceptat reciproc întrucât am susținut cu loialitate aceeași credință apostolică și aceeași învățătură hristologică a Părinților noștri comuni.\n4. Deși recunoaștem necesitatea pomenirii Întâistătătorilor Bisericilor locale autocefale în liturghiile comune prilejuite de ocazii speciale, ca semn al comuniunii noastre, ținem să subliniem faptul că o Biserică locală nu este obligată să comemoreze sfinții altei Biserici locale.\n5. Recunoaștem semnificația oficierii și proclamării comuniunii noastre într-un act solemn, în contextul Liturghiei euharistice. Totuși, nu suntem de acord cu „lectura solemnă a unui Act”, așa cum se propune în Raport. Actul simbolic al restabilirii comuniunii ar putea fi discutat în viitor de un comitet competent pe măsură ce ne apropiem de acel mare eveniment.\n6. Este nevoie de unele clarificări cu privire la:\na) paragraful 9 al Raportului privind organizarea comună a administrației bisericești\nb) semnificația Dipticelor în Biserica Ortodoxă din ziua de azi.\nAm început dialogul teologic dintre cele două familii ale noastre cu speranța arzătoare că vom ajunge într-o zi la consensul deplin, care să ne ducă la restabilirea comuniunii. Călăuziți de Duhul adevărului și unității, am realizat acordul total asupra celei mai dificile probleme de doctrină care ne-a divizat. Acum sarcina noastră permanentă este să completăm edificiul unității pe acest teren comun și solid. Apreciem toate semnalele pozitive din Raport, în aceasta direcție, chemăm la îndepărtarea obstacolelor rămase și ne exprimăm angajamentul față de sarcina urgentă și comună ce ne stă înainte.\nPoziția B.O.R. este „străină de cugetarea Bisericii Sobornicești” fragment din Memoriul Comunității Sfântului Munte – 14/27 mai 1995 „… adresându-ne:\n– Sanctității Sale Patriarhului ecumenic Bartolomeu și Sfântului Sinod Patriarhal de la Constantinopol,\n– Prea Fericiților Întâistătători ai Patriarhiilor istorice și ai celorlalte Patriarhii și Ierarhilor Sfintelor Sinoade din cadrul acestora,\n– Sfințitului cler ortodox și poporului binecredincios de pretutindeni,\nDenunțăm cele de mai jos:\n(…) 10. Decizia Sfântului Sinod al Bisericii Ortodoxe a României [din 8-9 decembrie 1994] ca fiind străină de cugetarea Bisericii Sobornicești, din următoarele motive:\na. Consideră că anatemele îndreptate împotriva ereticilor au fost aruncate de Sinoadele Ecumenice în duhul lipsei de dragoste, în vreme ce astăzi, când există dragoste, unirea poate fi lesne înfăptuită. În acest fel se aduce o hulă foarte grea împotriva Duhului Sfânt, sub inspirația Căruia au fost luate aceste hotărâri și împotriva memoriei dumnezeieștilor Părinți, pe care Biserica îi numește teofori (purtători de Dumnezeu), guri ale Cuvântului, organe ale Duhului etc;\nb. Propune un fapt nemaiîntâlnit în istoria Bisericii: înlocuirea autorității Sinodului Ecumenic cu consensul Sfintelor Sinoade locale.\nc. Aprobă organizarea de programe pentru a face cunoscute credincioșilor deciziile luate de Comisia Mixtă, fără ca toate Bisericile Ortodoxe să se fi pronunțat în prealabil în consens. Acest fapt este întristător și vătămător pentru poporul român evlavios.\nInima noastră se umple de o mâhnire nespusă din pricina acestei decizii a Bisericii Ortodoxe a României.” (S.A.O., p. 42)\n„Destui Ierarhi ai Bisericii Ortodoxe ne-au mărturisit că nu au fost deloc informați în legătură cu cele întâmplate în cadrul Dialogului Teologic și că nu vor primi niciodată vreo unire din partea anticalcedonienilor și a Sinoadelor Ecumenice. Întrebăm. Este justificată o asemenea lipsă de informare a Ierarhilor Bisericii direct interesați, mai cu seamă când sinodalitatea este o condiție obligatorie în abordarea unor chestiuni atât de serioase? (…) Afirmăm cu smerenie că suntem mișcați de un sentiment de responsabilitate și nu urmărim altceva decât reașezarea cât mai grabnică a Dialogului pe baze corecte, în așa fel încât și noi ortodocșii să ne păstrăm integră Credința dreptslăvitoare, dar și anticalcedonienii să aibă posibilitatea de a se întoarce la adevărata Biserică a lui Hristos, de care sunt separați de cincisprezece veacuri.\nCredem că, prin harul lui Dumnezeu, strădania coroborată a tuturor mădularelor Bisericii va avea rezultate pozitive.\nÎnsă, în cazul în care unirea se va înfăptui împotriva Unicului Adevăr – să nu fie! – declarăm clar și categoric că Sfântul Munte nu va accepta o astfel de unire mincinoasă.\nToți reprezentanții și Întâistătătorii celor douăzeci de Sfinte Mănăstiri ale Sfântului Munte Athos reuniți în Sinaxă.” – (S.A.O., pp. 43-44)\nDespre cenzurarea cultului ortodox și noua inchiziție ecumenistă Pentru creștini, cultul Bisericii Ortodoxe este o adevărată școală. Slujbele îi învață pe creștini să Îl cunoască pe Dumnezeu, să învețe să Îl iubească și să se iubească unii pe alții. Bogăția slujbelor îi face să devină cu adevărat teologi – vorbitori cu și despre Dumnezeu. Mulți oameni simpli, neștiutori de carte, au urcat pe culmile înțelepciunii hrănindu‑se doar cu cele auzite la Biserică. Cultul Bisericii face Tradiția vie în vremurile noastre. El exprimă învățăturile dogmatice ale Bisericii, fiind o cateheză continuă prin care credinciosul este urcat pe treptele cunoașterii lui Dumnezeu…\nÎn Catehismul ortodox se afirmă că „Biserica e păzitoarea, tâlcuitoarea și propovăduitoarea fără greș a Descoperirii dumnezeiești și, prin aceasta, a Tradiției”2. Apoi se arată care sunt izvoarele Sfintei Tradiții: „Conținutul Sfintei Tradiții, adică al Tradiției apostolice, a fost fixat de Biserică în opt izvoare și anume:\n1. Simbolurile de credință (…)\n2. Cele 85 de canoane apostolice;\n3. Definițiile dogmatice și canoanele celor 7 Sinoade Ecumenice și ale celor 9 Sinoade particulare (aprobate de Sinodul Trulan);\n4. Mărturisirile de credință ale martirilor;\n5. Scrierile Sfinților Părinți;\n6. Cărțile de slujbă ale Bisericii și\n7. Mărturiile istorice și arheologice referitoare la credința creștină apostolică.”3\nUn creștin, citind că unul din cele opt izvoare ale Sfintei Tradiții este cel al cărților de cult, și citind că Biserica este păzitoarea Sfintei Tradiții, trage concluzia că nimeni nu va îndrăzni să cenzureze cărțile de cult. Și asta pentru că, implicit, ar lovi în Sfânta Tradiție. Cu toate acestea însă, cultul ortodox se află într-o perioadă de grea încercare, și asta pentru că ereticii necalcedonieni i-au convins pe ierarhii Bisericii Ortodoxe că trebuie să îl cenzureze.\nÎn Referatul nr. 4870/1994, Mitropolitul Nestor Vornicescu și ceilalți membri ai comisiei de dialog cu necalcedonienii cereau Sinodului B.O.R.: „Propunem, de asemenea, ca toate anatematismele și pasajele incriminatoare la adresa Bisericilor Ortodoxe Orientale și a unor sfinți cinstiți de acestea să fie scoase din cărțile de cult ale Bisericii noastre.”\nAceastă inițiativă a fost popularizată în mediul teologic universitar. Părintele Nicolae Necula afirma, în Vestitorul Ortodoxiei, următoarele: „Cât privește cărțile de cult, acestea necesită o revizuire și reeditare a lor, curățite de anatemele sau blestemele îndreptate împotriva unor corifei ai celor două familii de Biserici și mai ales din familia Bisericilor Vechi Orientale, condamnați și înfierați în Sinodiconul care se citește în Duminica Ortodoxiei sau în slujba hirotonirii Episcopului ortodox”4.\nInițiativa de purificare a cultului prin scoaterea referințelor la ereticii necalcedonieni nu aparținea însă ierarhilor B.O.R., ea fusese luată de Comisia Mixtă pentru Dialogul dintre Biserica Ortodoxă și Bisericile Ortodoxe Orientale, la Centrul Ortodox al Patriarhiei Ecumenice – în Geneva, 1-6 Noiembrie 1993. Pentru ca Biserica Ortodoxă să se unească cu ereticii era necesar ca Sfânta Tradiție să fie cenzurată… Față de o astfel de fărădelege, părinții athoniți au avut o reacție fermă. În Memoriul Comunității Sfântului Munte, din 14/27 mai 1995 este combătută și „Decizia extrem de neliniștitoare a Comisiei Mixte privitoare la «curățirea» textelor liturgice de textele care se referă la anticalcedonieni ca la niște eretici. Cu alte cuvinte, Sfintele Slujbe ale multor Sfinți Mărturisitori ai credinței, ale Sfinților Cuvioși, și mai cu seamă ale Sfinților Părinți de la Sinodul al IV-lea ecumenic vor înceta de a mai fi citite de către poporul lui Dumnezeu.\nÎntrebăm: Toate aceste scrieri sfinte sunt simple piese de ornament ale imnografiei ortodoxe, încât să poate fi îndepărtate fără durere și fără vătămare, sau sunt elemente fundamentale ale Ortodoxiei care, odată eliminate, pot pricinui dispariția a ceea ce înseamnă Ortodoxia? După părerea noastră, această decizie constituie o inovație de neacceptat, care va avea consecințe nefaste asupra identității însăși a Bisericii Ortodoxe.”5\nCenzura cărților de cult înseamnă batjocorirea Sfintei Tradiții. Această fărădelege nu a pornit însă din inițiativa anticalcedonienilor, ci este mult mai veche. Cel mai cunoscut exemplu în acest sens – în Biserica Ortodoxă Română – este cenzurarea Triodului. De exemplu, strofa a noua de la Starea a treia:\n„O, ce nebunie!\nPe Hristos omoară\nCei ce‑au ucis pe profeți”\nlipsește din Prohodurile tipărite în ultima vreme6. Să nu se creadă că cenzurarea Prohodului a avut ca scop doar scurtarea slujbei – un aggiornamento pe placul creștinilor grăbiți ai zilelor noastre, învățați să trateze și slujba în mare viteză. S‑au scos în mod special fragmentele în care era vorba de iudeii care L‑au răstignit pe Hristos.\nIată un alt exemplu strofa 58 din Cântarea întâi – în varianta completă:\n„Îngâmfat Israil,\nUcigașe popor!\nPentru ce pe Varava, pătimaș, slobozi,\nIar pe Domnul pentru ce Îl răstignești?”\nAșa cum poate constata oricine face comparația, în total au fost cenzurate 12 strofe din Prohod7. Din prima cântare s‑au scos 3 strofe din 76, din a doua 3 din 63, din a treia 6 din 49.\nAceastă cenzură, neunitară (care a micșorat și mai mult raportul cantitativ dintre cântarea a treia și primele două), nu poate da roade de folos. În momentul în care începem să cenzurăm cultul, nu mai considerăm că are inspirație dumnezeiască și negăm harul Sfinților Părinți și al Cuvioșilor care au alcătuit sfintele slujbe.\nDacă cenzura s‑ar fi rezumat la scurtarea Prohodului, ar fi fost poate o excepție fără ecouri. Dar, din păcate, cenzura s‑a extins și asupra altor texte liturgice.\nIată, de exemplu, un fragment din Ceaslov, din Troparele Învierii – e vorba de Troparul Glasulului întâi: „Piatra fiind pecetluită de iudei și ostașii străjuind preacurat trupul Tău, înviat‑ai a treia zi, Mântuitorule, dăruind lumii viață…”8.\nÎn noile cărți de muzică bisericească, acest tropar începe cu cuvintele „Piatra fiind pecetluită și ostașii străjuind…” Nu se mai precizează cine a pecetluit piatra de la Sfântul Mormânt, trecându‑se astfel cu vederea mărturia Sfintei Evanghelii: Iar a doua zi, care este după vineri, s‑au adunat arhiereii și fariseii la Pilat, zicând: „Doamne, ne‑am adus aminte că amăgitorul Acela a spus, fiind încă în viață: «După trei zile Mă voi scula.» Deci, poruncește ca mormântul să fie păzit până a treia zi, ca nu cumva ucenicii Lui să vină și să‑L fure și să spună poporului: «S‑a sculat din morți.» Și va fi rătăcirea de pe urmă mai rea decât cea dintâi.” Pilat le‑a zis: „Aveți strajă; mergeți și întăriți cum știți.” Iar ei, ducându‑se, au întărit mormântul cu strajă, pecetluind piatra (Matei 27, 62‑66).\nMergând mai departe pe drumul cenzurării cultului ortodox, unii preoți au îndrăznit chiar să nu mai citească în Săptămâna Mare pericopa evanghelică în care poporul iudeu cere răstignirea lui Pilat.\nDar una din cele mai grave cenzurări ale cultului este scoaterea din Molitfelnicul ortodox a slujbei de primire în biserică a evreilor (odată cu aceasta au fost scoase și slujbele de primire a catolicilor, a armenilor și a altor eretici).\nVorbind despre importanța unor astfel de slujbe, Sfântul Ioan de Kronstadt scria: „Ce înseamnă rânduiala trecerii de la diferite credințe și confesiuni și a unirii cu Biserica Ortodoxă? Necesitatea indispensabilă a lepădării de credințele și confesiunile false, a negării rătăcirilor, a mărturisirii adevăratei credințe și pocăinței de toate păcatele dinainte, a făgăduinței date lui Dumnezeu de a păzi și mărturisi cu tărie credința nealterată, a feririi de păcate și a viețuirii în virtute”9.\nNu putem tăia o parte dintr‑o slujbă fără ca aceasta să nu afecteze restul slujbei. E adevărat, citirea lepădărilor nu face parte din slujba propriu‑zisă a Botezului, ci doar o precede. Rostul catehezelor respective era de a‑i pregăti pe cei care veneau de la întunericul rătăcirii la lumina adevărului pentru marele pas pe care se pregăteau să îl facă. Totuși, din moment ce alte Biserici Ortodoxe au considerat că slujba respectivă trebuie făcută înaintea Botezului, așa cum am primit de la înaintașii noștri, opțiunea de a renunța la ea arată existența unei alte perspective dogmatice.\nE foarte trist că din Triodul românesc lipsește cea mai importantă slujbă cu caracter dogmatic din tot anul bisericesc, e vorba de Sinodiconul Ortodoxiei, slujbă în care sunt anatemizați nominal marii eretici și sunt cinstiți marii sfinți apărători ai Ortodoxiei. Celelalte popoare ortodoxe au această slujbă, și mari teologi – cum este Mitropolitul Hierotheos Vlachos – au scris mult despre importanța ei. Întrucât cultul bisericesc are un caracter catehetic, dacă va fi văduvit de amprenta dogmatică va avea roade pe măsură, credincioșii fiind mult mai ușor de atras în ghearele diferitelor rătăciri.\n„În Triodul de la Neamț (1833), deși se încerca totuși o respectare cât mai fidelă a traducerii grecești, «nimic adăugând sau scăzând, ci întocmai precum iaste [Triodul] cel Grecesc, afară de Canonul Litaniei Sfintelor Icoane din Duminica întâia a Sfântului Post ce să numește a Pravoslaviei și a Cărții Sfântului a toată lumea al Șaptelea Sobor, întru carea blestemă pre toți ereticii luptători de Icoane și pre toți ceilalți începători ai eresurilor ce au stătut în vremi împotriva Sfintei Pravoslavnicii Credințe; și binecuvântează pe toți Păstorii, Apărătorii, Învățătorii și Luminătorii carii s‑au nevoit și până la sânge au stătut pentru apărarea Pravoslaviei. Fericește și pre toți Pravoslavnicii împărați și împărătese și pre toți Drept Slăvitorii carii au stătut în vremi, ajutători și apărători dreptei credințe. Care Canon, dimpreună cu soborniceasca Carte, fiind că până acum nici în Trioadele cele mai dinainte n‑au fost tipărit10, nici noi n‑am găsit de cuviință ca chiar în locul lui în Duminica Pravoslaviei, pre cum iaste în cel grecesc, să se tipărească. Ci pentru oareșicare supțiri socoteli (altfel spus: „lăsându‑ne amăgiți de înțelepciunea lumii acesteia” – n.n.), am poruncit ca pe urmă în deosebită filadă11 să se tipărească”12.\n„Oare atâția Sfinți Părinți care au fost luminați de Dumnezeu și au trăit în aceeași vreme cu ei [cu monofiziții] i-au înțeles greșit, și venim noi acum, după atâtea veacuri, ca să-i corectăm pe Sfinții Părinți? Dar nici minunea Sfintei Eufimia nu o pun la socoteală? Oare și ea a înțeles greșit tomul ereticilor?”\nIeromonahul Isaac, Viața Cuviosului Paisie Aghioritul, Editura Evanghelismos, București, 2005, p. 659.  Mitropolitul Hierotheos Vlachos spune: „Ne este desigur cu neputință să analizăm și să tâlcuim toate lucrurile minunate și pline de semnificație din Sinodiconul Ortodoxiei. Cititorul va trebui să îl parcurgă cu băgare de seamă și astfel îi va descoperi însemnătatea”13.\nSfântul Teofan Zăvorâtul arăta că prin Sinodicon se aude glasul cel puternic al dreptei credințe, care osândește mulțimea de erezii și de eretici14. El explică de ce în zilele noastre Biserica nu se grăbește să pronunțe anatema asupra fiecărei grupări eretice nou înființate: „La noi s‑au prășit acum o mulțime de nihiliști și de nihiliste, de darwiniști, de spiritiști: dacă în învățătura lor ar fi vreo rătăcire nouă, credeți că Biserica ar tăcea, n‑ar glăsui, nu i‑ar osândi și nu i‑ar da anatemei? Dimpotrivă, s‑ar face sinod fără întârziere și toți, dimpreună cu învățăturile lor, ar fi dați anatemei; la Sinodiconul de acum al Ortodoxiei s‑ar mai adăuga un punct: «Lui Büchner, Feuerbach, Darwin, Renan, Cardec și tuturor următorilor lor – anatema!». Dar nu e nicidecum nevoie de un sinod special pentru așa ceva, nici de vreun adaos. Toate învățăturile lor mincinoase au fost deja date anatemei…”15.\nAfirmația Sfântului Teofan Zăvorâtul este întărită de completarea anatematismelor din Sinodicon cu cele privitoare la învățătura despre „teoria ramurilor”. Completarea a fost stabilită de Sfântul Sinod al Bisericii Ortodoxe Ruse din afara Rusiei, care s‑a întrunit la Vancouver, Canada, în 1983 și care a avut o poziție mult mai dură: „Anatema celor care atacă Biserica lui Hristos învățând că Biserica Sa este împărțită în așa‑zise «ramificații» ce se deosebesc în doctrină și în felul de viață sau că Biserica nu există vizibil, ci va fi formată în viitor, când toate «ramificațiile» – sectele, denominațiunile și chiar religiile – vor fi unite într‑un singur trup, și care nu deosebesc Preoția și Tainele Bisericii de cele ale ereticilor, ci spun că botezul și euharistia ereticilor sunt eficace pentru mântuire; prin urmare, celor ce cu bună‑știință sunt în comuniune cu acești eretici înainte‑menționați sau celor ce susțin, răspândesc sau păzesc erezia lor ecumenistă sub pretextul dragostei frățești sau al presupusei uniri a creștinilor despărțiți, să fie Anatema”16.\nÎntr‑una din conferințele sale ținute la Facultatea de Teologie din București, arhimandritul Efrem, starețul mănăstirii aghiorite Vatoped, a fost întrebat: „Ce este Sinodiconul Ortodoxiei care se citește în Grecia în mănăstiri și în catedrale și dacă n‑ar trebui cunoscute aceste lucruri și în România?” El a spus: „Noi, în Duminica Ortodoxiei, facem o litanie și citim anatemele celor șapte Sinoade Ecumenice. Acesta este lucrul pe care îl facem. Dumneavoastră nu îl faceți aici?” La răspunsul negativ al părintelui Constantin Coman, arhimandritul a continuat: „Este bine să‑l faceți. Noi, după apolisul dumnezeieștii Liturghii, facem procesiune în mănăstire, cu patru opriri și rostim anatemele. În același timp rostim și credința hotărâtă de cele șapte Sinoade Ecumenice, pomenind pe luptătorii pentru dreapta credință începând din timpul Sinoadelor și ajungând până la Sfântul Grigorie Palama”17.\nTrebuie menționat faptul că Sinodiconul Ortodoxiei este un text liturgic foarte important și în ceea ce privește învățătura ortodoxă împotriva ereziei monofizite și a ereticilor monofiziți. În studiul Imnografia Bisericii privitoare la hristologia ortodoxă și la anticalcedonieni (din decembrie 1994), părinții de la Sfântul Munte Athos, după ce spun despre Sinodicon: „El se pronunță asupra tuturor marilor erezii și constituie un adevărat text simbolic al Bisericii”18, citează pasaje care arată cât de clar deosebește această slujbă între învățătura Sfinților Părinți și învățătura ereticilor. Iată un exemplu: „Lui Iacob Armeanul Zanzalul, lui Dioscor patriarhul Alexandriei și lui Sever nelegiuitul… anatema”19\nCum să primim acum faptul că Dioscor sau Sever nu sunt eretici? Sau, mai mult încă, putem să îi considerăm sfinți, așa cum ne cer Comisiile de Dialog cu Bisericile necalcedoniene? Nu, nu, nu. Sub nicio formă.\nO întrebare se pune de la sine: oare nu cumva faptul că Biserica Ortodoxă Română are o deschidere atât de mare spre Bisericile eretice necalcedoniene se datorează și faptului că din cultul ei a fost cenzurat Sinodiconul? (Biserica Ortodoxă Română a fost prima Biserică, care a aprobat oficial acest dialog după 1993.20)\nDe ce în Bisericile Ortodoxe surori există mult mai mare reținere față de dialogul cu necalcedonienii? Nu cumva pentru faptul că ierarhii, teologii și credincioșii lor au înțeles din Sinodicon că necalcedonienii sunt eretici?\nRostul articolului de față este de a atrage atenția asupra faptului că așa cum mucenicii au apărat învățătura Bisericii așa trebuie să o apărăm și noi astăzi. Să înțelegem că secularizarea cultului înseamnă lepădarea de Tradiție, lepădarea de Sfinții Părinți, lepădarea de Biserică, lepădarea de Hristos. Să înțelegem că, așa cum Hristos a fost vândut pe treizeci de arginți, astăzi alții vor să cumpere învățătura cea adevărată. Dând un preț mai mare, e adevărat. Dar niciun preț nu poate acoperi valoarea cultului ortodox, valoarea învățăturilor Sfintei Biserici…\nDescarcă documentul: Monofiziții - acord BOR.pdf\n Note 1 Fiind dușman al lui Hristos și al sfinților Bisericii, „Timotei Elurul a îndrăznit să îl defaime pe Sfântul Chiril al Alexandriei: „Chiril este episcopul alexandrinilor. Și, expunând el în mod diferit predania înțeleaptă a Ortodoxiei, arătându-se nestatornic, este acuzat că a dogmatisit cele contrare. Căci, pe când trebuia să vorbească, în principiu, despre o fire a Cuvântului lui Dumnezeu, acum desființează ceea ce singur dogmatizase și e prins mărturisind două firi în Hristos” — din Epistola către Kalimnos, S.O.A., p. 64. E important de amintit faptul că unul dintre cei mai importanți susținători ai învățăturii lui Timotei a fost Sever de Antiohia, lider al monofizitismului moderat.\n2 Învățătură de credință creștin ortodoxă — Catehism, Cluj, 1993, p. 32\n3 Idem, pp. 34-35.\n4 Din articolul Ce reprezintă Biserica Ortodoxă Coptă în dialogul dintre Bisericile Ortodoxe Răsăritene și Bisericile Ortodoxe Vechi Orientale?, în Vestitorul Ortodoxiei, nr. 349-350 din 31 ianuarie 2005, p. 13.\n5 Documentul este citat din volumul Sunt anticalcedonienii ortodocși? - (S.A.O.), Editura Evanghelismos, 2007, p. 43.\n6 În locul ei se află strofa care înainte era a unsprezecea, și asta deoarece a fost eliminată și strofa a șaptea.\n7 În format electronic, ediția necenzurată a Prohodului se poate găsi pe https://www.nistea.com/spiritualitatea/postul-mare/\n8 Ceaslov, E.I.B.M.B.O.R., București, 2001, p. 233.\n9 Sfântul Ioan de Kronstade, Liturghia: Cerul pe pământ, Editura Deisis, București, 1996, p. 83.\n10 Dacă slujba ar fi lipsit numai dintr-o ediție a Triodului, ar fi putut fi doar o greșeală personală — intenționată sau nu — a celui care a făcut traducerea. Faptul că greșeala nu a fost remediată vreme de zeci și chiar sute de ani arată totuși că s-a preferat o viață liturgică „văduvită” de slujba Sinodiconului.\n11 Inițiativa separării slujbei într-o „filadă separată” a fost de fapt o tentativă — din păcate reușită, cum putem constata — de a lipsi cultul liturgic în limba română de Sinodicon. Credem că, dacă poporul ortodox din România ar fi avut parte de o asemenea slujbă, atitudinea față de învățăturile celorlalte confesiuni ar fi fost mai puțin laxă.\n12 Arhim. Efrem Vatopedinul, Cuvânt din Sfântul Munte, Editura Reîntregirea, Alba Iulia, 2001, p. 42.\n13 Vlachos, Mitrop. Hierotheos, Cugetul Bisericii Ortodoxe, Editura Sophia, București, 2000, p. 177.\n14 Așa cum se vede în Canoanele Sfintelor Sinoade și ale Sfinților Părinți, nu este osândită doar erezia, ci și ereticii. Afirmațiile unor teologi contemporani cum că s-ar condamna doar ereziile, nu și ereticii sunt contrazise flagrant de canoane.\n15 Sfântul Teofan, Zăvorâtul, Răspunsuri la întrebări ale intelectualilor, Editura Sophia, București, 2005, p. 124.\n16 Din Orthodox Life, Vol. 27, martie-aprilie 1977, pp. 16-17.\n17 Arhim. Efrem Vatopedinul, Cuvânt din Sfântul Munte, Editura Reîntregirea, Alba Iulia, 2001, p. 173.\n18 S.A.0., p. 131.\n19 S.A.0., p. 34.\n20 www.patriarhia.ro/ro/relatii_externe/dialog_intercrestin_1.html\n","date":"01-06-2009","img":"https://axaneamului.ro/posts/magazine/axa-ii/18/ierarhi-sfinti-si-ierarhi-apostati/images/0.jpg","permalink":"https://axaneamului.ro/posts/magazine/axa-ii/18/ierarhi-sfinti-si-ierarhi-apostati/","series":["AXA ANUL II"],"tags":["Cetatea Creștină"],"title":"Ierarhi sfinți și ierarhi apostați","youtube":""},{"author":"Pr. Dan Bădulescu","categories":null,"content":"O știre optimistă de ultimă oră ne anunță că:\n„Data Paștelui — perspectiva ca, după 2010, aceasta să devină o dată comună, unică, pentru toți creștinii.”\nAtenție: în anul 2012 paștele catolic/protestant (gregorian): 8 aprilie;\nPaștele ortodox (iulian): 15 aprilie!\npesahul evreiesc: 7-13 aprilie!\nLegat de aceste propuneri, reamintim cititorilor momente importante din istoria calendarului nostru bisericesc, ce nădăjduim să fie ziditoare pentru vremurile de astăzi și cele ce ne stau la orizont. Problemele reformelor calendaristice au fost rezolvate în duhul Sfinților Părinți de la Niceea în mod plenar în Răsăritul ortodox, iar tabelele pascale alcătuite au traversat neștirbite secolele de până la noi...\nÎn urma constatării decalajului rezultat în urma precesiei echinocțiilor și a proemptozei lunii, au existat în Răsăritul ortodox câteva încercări de reformare a calendarului, dintre care mai cunoscute au fost cele făcute de monahul Isaac Arghirul, și filosofii umaniști bizantini Ghemist Plethon și Nichifor Gregora.\nPascaliografii secolului al XIV-lea. Din secolul al XIV-lea avem capitolul 7 al literei P din sintagma alfabetică a lui Matei Vlastare «Despre Sfintele Paști»...; s-a arătat deja mai înainte că, calculul vlastarian nu este altul decât cel al Criteanului... În secolul amintit, pascaliografii știu de proemptoza soarelui și a lunii, adică, că atât echinocțiul cât și fazele lunii dau înapoi cu progresarea timpului în calendarul iulian, căzând din ce în ce pe date tot mai timpurii ale acestuia, și că din această cauză Paștele, așa cum sunt stabilite în tabelele cele întrebuințate de Biserică, se depărtează necesar din ce în ce tot mai mult atât de echinocțiu cât și de 14 nisan cel adevărat, căzând tot mai târziu în anotimpuri. Cu toate acestea, unii dintr-înșii, ca de pildă Matei Vlastare, au fost pentru păstrarea nealterată a pascaliei bisericești și văd chiar în depărtarea Paștelor cea condiționată prin proemptoză un folos mare pentru evlavia creștinilor, deoarece intervalul între Paștele creștine și cele iudaice devine prin ea mai mare și așa se poate observa mai bine orânduirea apostolică a nu săvârși Paștele împreună cu iudeii. Alții însă, ca Nichifor Gregora și Isaac Arghirul, doreau o corectare a pascaliei bisericești, făcând atenți pe toți la erorile ce le-a avut pascalia în decursul timpurilor prin proemptoză. Nichifor Gregora propune chiar curții împărătești și înaltului cler din Constantinopole un tabel pascal corectat de dânsul, și întreprinderea lui este lăudată de la toți; dar o hotărâre de a introduce tabelul lui nu s-a luat, și cauza pentru neintroducerea lui a fost fără îndoială între altele și aceea ce l-a îndemnat și pe Isaac Arghirul a fi mai rezervat în privința reformei.\nUltimul se apără la sfârșitul scrisorii sale contra imputării că ar voi o mutare a sărbătorii Paștelor și afirmă că a scris numai spre a arăta cum e cu neputință a se compune un tabel ce să nu devie iarăși eronat, prin care cuvinte întărește că și tabelul cel propus de Nichifor Gregora nu înlătură răul din rădăcină și trebuie cu timpul să cadă în aceleași erori, ca și tabelul pascal cel întrebuințat de Biserică. Așa se încheie mișcarea aceasta de reformare fără de nici un rezultat.\nScrisoarea lui Isaac Arghirul despre calculul pascal și despre erorile acestui calcul.\n...În sfârșit Isaac Arghirul ajunge la capitolul ultim al scrisorii sale, căreia îi dă titlul: «Despre îndreptarea Paștelor (sau) despre defectul tabelului (pascal)». EL ne spune aici următoarele:\nEste necesar a arăta de ce este incorect tabelul, și dacă el a fost incorect și la început, adică atunci când s-a compus. Iar deoarece el este acuma incorect, trebuie a mai arăta încă, când se întâmplă după dânsul o serbare a Paștelor după regulă, și când nu... Cei vechi împărțeau de obicei ziua (lumină) în 12 ore, și noaptea iarăși în 12 ore; dar orele de zi erau egale cu cele de noapte numai în timpul echinocțiilor; altfel se deosebeau astfel: vara orele de zi erau mai multe decât cele de noapte, și iarna dimpotrivă cele de noapte mai multe decât cele de zi. Dar și împărțirea zi-nopțimii (του ήμερονυκτίου) în 24 de părți egale, care acuma este o datină comună, nu era necunoscută celor vechi. Ei însă întrebuințau această împărțire numai în calculul astronomic, care nici nu se poate face fără de o împărțire uniformă a timpului, și numeau părțile acestea egale ale zi- nopțimii pentru identitatea lor cu orele civile de zi și de noapte din timpul echinocțiilor «ore echinocțiale».\n...Mai este și o altă eroare (ce-i drept că se întâmplă mai rar), ce își are rădăcina în nestatornicia echinocțiului. Acesta rămâne în urmă (în calendarul iulian) în perioade de ani, și anume din următoarea cauză: Nu s-a luat destul de exact lungimea anului solar, dacă s-a acceptat că soarele se întoarce de la un punct al căii sale la același în 365\u0026#188; de zile. Căci după calculul mai exact el își împlinește o revoluție a sa în timp mai puțin, adică fără de o părticică de zi, și anume după «Σύνταξις» a lui Ptolemeu fără de 1/300 de zi... Căci Ptolemeu zice că în timpul său se făcea echinocțiul de primăvară la 21 martie...\nTabelul pascal al lui Nichifor Gregora ...De aici se vede că Nichifor Gregora a pus echinocțiul primăverii pe 19 martie, pe când după Matei Vlastare acesta cădea pe 18, iar după Isaac Arghirul pe 15 martie. După socotința lui nu numai proemptoza lunii, ci și cea a soarelui valora două zile. Deoarece el luă lungimea anului solar mediu împreună cu Ptolemeu și Iparh în valoare de 365\u0026#188; — 1/300 de zile și deoarece probabil, el e cel mai vechi dintre pascaliografii secolului al XIV-lea, apoi probabil, el este autorul ideii că datele bisericești ale termenilor pascali s-ar fi stabilit în secolul al VIII-lea și că atunci ar fi coincis atât datele amintite cu lunile pline postechinocțiale cele adevărate cât și data de 21 martie cu ziua adevărată a echinocțiului de primăvară... El a înlăturat această eroare în tabelul său prin reducerea termenilor pascali cu două zile și era încredințat că prin astfel de îndreptare tabelul redobândește calitatea de a arăta iarăși exact timpul cel cuviincios al Paștelor pentru un interval de cam trei secole, după trecerea cărora, conform planului său, avea să urmeze o corectare nouă a tabelului. Dar chiar împrejurarea că și tabelul cel îndreptat trebuia a fi îndreptat din nou după scurgerea unui interval de 300 de ani, era unul din punctele slabe ale reformei, pe care îl întrebuințară reprezentanții partidei conservatoare în problema Paștelor, ca Matei Vlastare, spre a combate reforma. Afară de aceea se cunoscu acuma în secolul al XIV-lea că calculul lui Nichifor Gregora cu privire la ziua echinocțiului de primăvară este greșit și prin urmare și datele pascale ale tabelului său nu sunt exacte în toate cazurile. Nu lipseau așadar nici cauze din lăuntru pentru respingerea reformei, și care împreună cu cele din afară avură efectul că tabelul lui Gregora, cu toate laudele ce le obținu autorul său, nu se introduse niciodată în practică.\nCalendarul lui Gheorghe Ghemistos Plethon Un tratat calendaristic cu totul diferit de scrierile de mai înainte a compus Gheorj Ghemistos, supranumit Plethon (Γεώργιος Γεμιστος, ό επονομαζόμενος Πλήθων 1355- 1450) un savant bizantin, dedat unui platonism nou mistic amalgamat cu teurgie păgână, sub titlul: «Μηνων και ετων ταξεις και ημερων απαρίθμησις» (Ordinea lunilor și anilor și numărarea zilelor)1.\nPentru că autorul lui a participat la sinodul din Ferara și Florența (1438 - 1439) și a petrecut în orașul din urmă cam până la anul 1441, unde a fost în contact cu învățații Italiei și a lucrat prin discursuri filosofice la răspândirea platonismului său, se afirmă ca probabil, că și lucrarea lui despre calendar s-a făcut de atunci cunoscută Apusului, precum și alte cunoștințe ale învățaților bizantini ce s-au răspândit după luarea Constantinopolei, și a contribuit ca ideea despre reforma calendarului inițiată încă în secolul al XIII-lea și luată în deliberare mai întâi la sinodul din Constanța (1414 - 1418) să agite tot mai mult2. Spre a se forma o judecată dreaptă despre chestiunea de se poate atribui calendarului lui Plethon un efect ca acesta, este necesar a cunoaște caracterul și încâtva și întocmirea numitului calendar.\nEl este un extras din scrierea principală a filosofului amintit: «H των νόμων συγγραφή», care însă se cunoaște numai din mai multe fragmente și alte scrieri ale acestuia, deoarece după moartea lui, adversarul lui cel mai aprig Gheorghe Scholariu (n. cam la anul 1400, † pe la anul 1460), care după căderea Constantinopolei se făcu patriarh ecumenic sub numele de Ghenadie (Γενάδιος), o arse parțial pentru conținutul ei anticreștin. «Legile» lui Plethon conțin un sistem întreg de doctrine deduse din platonismul nou, prin care cu excluderea totală creștinismului în mod curat păgân să se regleze viața religioasă, morală, socială și politică a popoarelor, cu deosebire a poporului grec. Plethon avea ideea rătăcită că creștinismul ar fi cauza moleșirii și decăderii până la culme a poporului grec și a putreziciunii statului bizantin și că numai printr-o regenerare radicală a poporului prin redeșteptarea elenismului păgân ar putea patria sa să scape de pieirea tot mai amenințătoare din partea puterii otomane ce-i stătea înainte. Caracterul păgân sistemului întreg se manifestă și în calendarul cu pricina. Acesta se bazează pe cel atenian, este așadar lunisolar ca și ultimul, numai cu acea deosebire că anul atenian începea cu solstițiul de vară, pe când Plethon pune începutul anului său la miezul nopții după luna nouă ce urmează solstițiului de iarnă...\nZiua de lună plină era închinată lui Pluton, cea a primului pătrar cercetării de sine, cea de lună nouă lui Zeus... Din cele expuse acest calendar se arată păgân după toată ființa sa...” (prelucrare după prof. C. Popovici)\nVom da în continuare cuvântul lui Isaac Arghirul pentru a lămuri o mare dezinformare ce s-a răspândit în secolul trecut, în momentul controversei legate de reforma calendaristică, Este vorba de concluzia finală pe care a tras-o Isaac Arghirul în capitolul ultim al scrisorii sale, căreia îi dă titlul: „Despre îndreptarea Paștelor (sau) despre defectul tabelului (pascal)”, cu privire la corectitudinea tabelului pascal, a competenței celor ce l-au alcătuit, și a necesității îndreptării lui:\n„Însă nici noi nu ne-am apucat aici de această expunere, pentru că am cere să se mute sărbătoarea Paștelor; dar nici nu ne-am îndemnat la această discuție, spre a învinovăți pe autorii tabelului acestuia, ca și cum l-ar fi compus din capul locului fără cunoștință de lucru și cu erori. Departe de noi așa niște vorbe! Iar defăimătorii să nu-și pună în mișcare limba lor cea sicofantă împotriva noastră. Căci am năzuit să arătăm numai acest lucru, că nu se poate evita, ca tabelul, compune-se el orișicum, să nu devină cu timpul eronat, deoarece cursul timpului face ca ceea ce ni se prezintă în puțini ani ca o abatere de la exactitate foarte mică și insensibilă să crească în mulți ani la o diferență însemnată...”\nConcluzia sa este identică, după cum se va vedea, cu cea a lui Matei Vlastare, și a fost pe deplin însușită de Biserică timp de 600 de ani!\nÎn legătură cu pascalia lui Isaac Arghirul, vrem să menționăm un factor ce ni s-a părut deosebit de important, mai ales în perioada ce urmat, cu precădere disputele calendaristice. Și anume, este vorba de rata de decalare a echinocțiului. După cum am văzut, linia Iparh — Ptolemeu — Vlastare susține intervalul de 1 zi/300 de ani, ceea ce duce la datele menționate mai sus: sec. al XIV-lea 18 martie, sec. al XVII-lea 17 martie, sec. al XX-lea 16 martie, ș:a.m.d.\nAcum, pentru prima dată în Răsăritul ortodox, apare o altă rată la Isaac Arghirul, de aproximativ 1 zi/170 de ani, ceea ce făcea ca echinocțiul să fi fost socotit în sec. al XIV-lea pe 15 martie. Diferența este, clară și aduce consecințe serioase în calcule. Reforma lui Isaac Arghirul nu va fi acceptată, și cum se va vedea, nici rata sa de 170 de ani.\nDespre Nichifor Gregora ne amintim că a fost unul din adversarii Sfântului Grigorie Palama în controversa isihastă, și a fost în final osândit ca eretic. În privința reformei sale calendaristice, ea a fost la rândul ei respinsă de Părinții tradiționaliști ca Matei Vlastare, și apoi de către întreaga Biserică, având între alte scăderi și o eroare de calcul, el calculând echinocțiul la data de 19 martie.\nAl treilea reformator cunoscut, Ghemistos Plethon, era un gânditor umanist bizantin, cea a militat pentru renașterea păgânismului elen, iar când acesta a fost respins în Bizanț, a trecut cu persoana și ideile sale în Italia, punând, laolaltă cu alți gânditori eretici umaniști bizantini, bazele renașterii italiene.\nDe prisos să mai arătăm ce soartă a avut acest calendar.\nDar nu a fost câtuși de puțin de prisos a aminti aceste încercări ratate, deoarece ele au fost prezentate ca fiind niște încercări lăudabile și valoroase, care au așteptat 600 de ani ca să aibă condițiile (politice și culturale?) prielnice pentru a fi aplicare cu succes. Dar nimeni dintre cei dreptcredincioși nu a sesizat oare ce hram au purtat autorii acestor încercări de reformă avortate? Eretici, umaniști, neo-păgâni, anatemizați... De mira-re lucru...\nContribuția normativă a Ieromonahului Matei Vlastare (sec. al XIV-lea) Am amintit pe parcursul articolului de respingerea acestor încercări de reformă de către ieromonahul Matei Vlastare în sec. al XIV-lea, care a scris în 1335 tratatul canonic alfabetic Sintagma, în care la litera P tratează Despre Sfintele Paști. Acest tratat ar trebuie cunoscut de către toți teologii și chiar monahii învățați, având în această privință aceeași pondere ca și Dogmatica Sfântului Ioan Damaschin și Hexaimeronul Sfântului Vasile cel Mare. Iar dacă aceste lucrări s-au retipărit în mai multe ediții după 1990, va trebui ca în viitorul apropiat să fie reeditată și această lucrare — bineînțeles că și întreaga Sintagmă! — pentru acoperirea cea mai competentă a problemelor pascaliei. Printre alte observații ale lui Matei Vlastare vom reține în principal următoarele:\nAsemănător Sfântului Ioan Damaschin, el face o lucrare de sinteză canonică patristică, iar în cazul de față a pascaliei ortodoxe tradiționale, cu metodele și problemele ei specifice. Din punct de vedere astronomic, autorul se încadrează în linia tradiției Aristotel... Ptolemeu... Sfântul Ioan Damaschin, adică geocentrism clar. În ceea ce privește problemele legate de precesia echinocțiului de primăvară, Vlastare era la curent cu decalajele respective și accepta fără nici o îndoială rata de întârziere a lui Iparh/Ptolemeu, și anume cea de 1 zi la 300 de ani:\n„În conformitate cu natura universului momentele echinocțiului au loc neapărat totdeauna în același timp, pentru că mărimea timpului anual este totdeauna aceeași, dar în urma poziției de fiecare dată a corpurilor cerești față de pământ, (adică a poziției ce se schimbă într-una) și în urma măsurii zilelor și a lunilor ce noi o întrebuințăm după romani se întâmplă totdeauna că echinocțiul nu are loc nici la aceeași oră nici în aceeași zi... de unde se întâmplă neapărat că echinocțiul după 300 de ani cade cu o zi înainte, de pildă deoarece echinocțiul se face în timpul de față3 în 18 martie, după 300 de ani el va fi în 17, după aceea după alți tot atâția în 16, și astfel totdeauna. Drept aceea echinocțiul de primăvară din anul 4156 de la facerea lumii ni s-a calculat că a fost în 27 martie în timpul de amiazăzi, însă timpul de amiazăzi după meridianul din Alexandria, iar din echinocțiile următoare, câte se deosebesc prin 300 de ani, se face fiecare o zi înainte de cea premergătoare în aceeași oră, precum s-a arătat în schemă, iar echinocțiile cele intermediare se fac desigur în intervale intermediare. Dacă vrei să cunoști momentele timpului și mai clar, în timpurile lui Nabunasar echinocțiul era pe la sfârșitul serii din 25 martie, iar în cele ale lui Filip Arideul pe la amiazăzi în 24 (martie).\n  Anii de la facerea lumii: Echinocțiile din Martie:    415627 445626 475625 505624 535623 555622 595621 625620 655619 685618  \niar în zilele în care Hristos a omorât moartea prin moartea Sa proprie, fiind 23 martie, pe la miezul acelei nopți, iar când s-a făcut tabelul acesta al Părinților, momentele echinocțiului coincideau cu 21 martie, iar acum în timpurile noastre, precum s-a arătat, echinocțiul are loc pe 18 martie, această anomalie a produs defectul cel foarte mic ce provine de la mișcarea luminătorilor prin aceea că se adaugă succesiv și a făcut ca luminătorii se fie retrograzi.” (Matei Vlastare, Despre Sfintele Paști)\nAcest lucru trebuie reținut deoarece va avea o mare importanță în dezbaterile ce au urmat în legătură cu consecințele acestei întârzieri în cazul celui de-al doilea luminător, luna, care are un proces asemănător de întârziere (decalare) numit proemptoza lunii, datorat acelorași consecințe ale mișcărilor cerești diferite ale sistemului stele (zodii) — soare — lună, pământul rămânând permanent cadru fix inerțial, în mod real, și nu numai ca și cadru relativ de referință, cum susține știința contemporană relativistă:\n„Deci pentru ca aceste patru hotărâri să se și respecte în același mod de către toți, și de către cei simpli, și pentru ca creștinii de prin toată lumea să le prăznuiască în același timp și să n-aibă trebuință de astronomi în tot cazul singular, Părinții noștri au alcătuit tabelul de față și l-au dat Bisericii, socotind că prin el nu se abat de la nici una din hotărârile amintite ce s-au mai adăugat... și... cugetând că nu este absurd nici vătămător de evlavie dacă pentru mișcarea anormală a lunii după scurgerea celor 300 de ani amintiți tabelul aceasta nu va arăta Paștile legii la luna plină a lunii celei dintâi, ci după o zi sau două, și se va întâmpla din cauza aceasta ca hotărârea a patra a Paștilor uneori nu se va respecta, pentru că adaosul celor două zile va face a trece câte odată peste duminica întâia după lună plină și a o dedica pe aceea praznicului stâlpărilor, iar în duminica următoare a prăznui Paștile mântuitoare, chiar aceasta s-a întâmplat nu de mult la noi și i-a turburat pe mulți ca și cum s-ar fi desființat o dogmă oarecare necesară și demnă a nu fi trecută cu vederea. Dar... lucrul acesta n-a fost necunoscut tuturor Părinților acelora foarte buni, nici s-a întâmplat pentru că în arta observării stelelor ar fi fost ei lipsiți de știință, ci precum s-a zis pentru mișcarea luminătorilor... neputând luna plină să fie la data lunii cea determinată de Părinți, făcându-se ea, precum s-a zis, în 304 ani retrogradă cu un interval de aproape o zi, doar atâta sminteală a făcut timpul cu privire la tabelul aceasta.” (Matei Vlastare, Despre Sfintele Paști)\n„Drept aceea autorul nostru apără pe acei Părinți pe care socotește a fi dătătorii hotărârii a 4-a, împotriva socotinței ce ar putea să se nască, că ei fără de a cunoaște știința astronomiei ar fi stabilit astfel o hotărâre și de aceea hotărârea lor acuma nu s-ar putea respecta în toate cazurile. Nu în ignoranța lor trebuie - zice el - a se căuta cauza pentru aceasta, ci în cursul lunii... Părinții cei ce au dat hotărârea a 4-a ca unii ce erau versați în știința astronomiei au știut foarte bine că în urma proemptozei după scurgerea a 608 ani va trebui să se facă adaosul celor două zile și că în urma acestui adaos va trebui să se amâne uneori duminica Paștelor cu o săptămână mai în urmă. Dar ei au admis tacit aceasta abatere de la regula lor, pentru că au socotit-o nu numai de nepericuloasă evlaviei, ci încă și foarte folositoare, deoarece în urma adaosului celor 2 zile hotărârea cea mai principală în privința timpului prăznuirii Paștelor, care este de a nu prăznui duminica pascală împreună cu iudeii, se poate respecta cu atât mai bine, fiindcă și în cazul cel mai rău încă tot sunt cel puțin trei zile ce despart Paștele noastre de paștele iudaice cele din 14 nisan, pe când în acel timp când stabiliră Părinții hotărârea a 4-a, intervalul cel mai scurt dintre Paștele noastre și cele ale iudeilor nu era mai ta mult decât 1 zi... Este vădit că prin adaosul celor două zile ce se face în urma proemptozei s-a prelungit intervalul cel mai scurt dintre Paștele noastre și cele iudaice dela 1 la 3 zile și prin aceasta se satisface mai mult cerința canonică de a nu prăznui Paștele odată cu iudeii. Din aceeași cauză a urmat și cealaltă hotărâre a Părinților de a prăznui Paștele în zi de duminică, astfel că dacă iudeii ar prăznui paștele lor într-una din celelalte zile săprămânale, serbând noi Paștele noastre în duminica următoare ele nu coincid cu ale lor, iar în caz că paștele lor ar cădea într-o duminică, noi urmând hotărârii Părinților prăznuim Paștele noastre nu în acea duminică, ci în a doua, și prin urmare nici în acest caz nu coincid ale noastre cu ale lor. În tot cazul ei au socotit că poate să fie numai spre binele creștinilor dacă un interval lung desparte Sărbătoarea acestora de «nesărbătoarea» iudeilor.” (prelucrare după prof. C. Popovici)\nDeci, odată lămurite ambele fenomene de „întârziere” se subliniază clar că și Părinții de la Niceea, și cei care au urmat au fost pe deplin conștienți de aceste întârzieri și le-au avut în vedere că se vor întâmpla pe viitor, și cu ce rată (300 de ani echinocțiul, 304 de ani luna plină). Matei Vlastare a remarcat și el la rândul lui decalajul ce se mărea treptat, dar a emis o părere ce s-a dovedit normativă în practica pascaliei Bisericii Ortodoxe de atunci și până în 1924, deci timp de 600 de ani, și anume:\n„Dar pentru aceasta nu se cuvine a preface tabelul Părinților, căci nici nu este cu putință a se compune altul care să arate tuturora astfel de evident hotărârile pascale amintite, ci dacă și am voi, ca unii, să-l modificăm, reducându-l cu două zile, începând adică de la anul 6841, atunci pe lângă că-i imposibil a îndupleca pe mai marii din toată lumea ce chivernisesc afacerile creștinilor să preia noutatea renunțând la cele vechi, tot va mai urma încă, și iarăși după 304 ani, și iarăși după atâția, ș.a.m.d, aceeași eroare și va fi necesar a modifica acest (tabel) adeseori, astfel că-i mai bine a nu-l înnoi, căci astfel o înnoire nu numai că nu va putea să nu cadă iarăși în aceeași eroare, ci se va face și mijlocitor de turburări nu neînsemnate în Biserică. Iar acuma există acest tabel și astfel, cele mai esențiale din cele ce trebuie respectate cu privire la Paște se țin printr-însul cu tărie, adică rânduielile festive ale praznicului (acestuia) se săvârșesc după echinocțiu și după luna plină cea în urma echinocțiului de către toți și în același timp și în aceeași zi fără de turburare. Dar afară de aceea dacă ar fi tabelul aceasta periodic corect în toate, s-ar întâmpla adeseori că Paștile s-ar săvârși de noi îndată după sărbătoarea acelora, (adică a iudeilor), iar acum se petrece praznicul nostru cel puțin trei zile după sărbătoarea lor, ceea ce convine și mai mult Canonului Apostolic care hotărăște că nu trebuie a face Paștile în același timp cu iudeii, și eroarea cea întâmplată cu privire la Paște face ca anume a se respecta și mai mult legea aceasta.” (Matei Vlastare, Despre Sfintele Paște)\nReținem ideea fundamentală a păstrării tabelei patristice, cu toată întârzierea ei semnalată. De asemenea, faptul că tabelul pascal — pascalia — tradițională ortodoxă a Părinților a calculat întotdeauna corect când cade paștele legii, și ca atare s-a orientat, se orientează și se va orienta după acest reper de cea mai mare importanță!\n Note 1 Κωνστ. Ν. Σαθα Νεο-ελληνκη Φιλολογια… Βιογραφςαι… Εν Αθην 1868 p. 11; despre Plethon vezi și „Πληθωνος νομων συγγαφης τα σωζομενα”.\n2 C. Erbiceanu, Reformarea calend. iulian în „Biserica Ortodoxă Română”, an. XXII (1898) pp. 31-32. 3 Sec. al XIV-lea.\n","date":"01-06-2009","img":"","permalink":"https://axaneamului.ro/posts/magazine/axa-ii/18/incercari-eronate-de-reforma-a-calendarului-in-biserica-ortodoxa/","series":["AXA ANUL II"],"tags":null,"title":"Încercări eronate de reformă a calendarului în Biserica Ortodoxă","youtube":""},{"author":"Dan Toma Dulciu","categories":null,"content":"Chipul lui Eminescu1, atât de cunoscut românilor, mai ales din fotografia făcută în vremea studenției, la Praga, în toamna anului 1869, de maestrul fotograf Jan Tomas, din Piața Sf. Venceslas, este modelul ideal al ființei geniale, imaginea clasică a poetului nepereche. După clișeul original s-au realizat 6 fotografii, dintre care o poză era necesară îndeplinirii formalităților de înscriere la Universitatea din Viena, iar altele au fost dăruite lui Slavici, Miron Pompiliu și „unei femei dragi”. Alte portrete ale lui Eminescu abia de pot fi recunoscute. Din punct de vedere afectiv, asemenea fotografii sunt percepute cu reticență, în mentalul colectiv prevalând chipul angelic al Poetului la 19 ani.\nUnele dintre documentele fotografice păstrează fizionomia caracteristică vârstei, redând fie un chip juvenil (cum este, de exemplu, portretul numit de G. Călinescu „Eminescu la 16 ani”)2, altele sunt pline de vitalitate și forță, specifice perioadei de maturitate. De remarcat cea de-a doua fotografie, făcută la București de F. Duschek, în anul 18803, precum și ce-a de a treia, lucrată în atelierul lui Nestor Heck, la Iași, în anii 1884-1885. Ultima fotografie, realizată în atelierul fotografic al lui Jean Bieling4 din Botoșani, în perioada 1887 – 1888, redă chipul de nerecunoscut al unui om îmbătrânit prematur.5\nSă fie, oare, acestea singurele fotografii ale lui Eminescu? Categoric, nu! Mărturii credibile, aparținând unor contemporani ai poetului, atestă existența și a altor fotografii, ulterior pierdute. Iată ce spune Augustin Z. N. Pop6: „În albumul de fotografii al Veronicăi Micle s-a păstrat mult timp o fotografie a lui Eminescu lângă medicul curant”; „Slavici informează că a văzut și reținut din albumul Veronicăi Micle o fotografie a lui Eminescu cu doctorul său curant la Odesa”. Același Augustin Z. N. Pop continuă7: „Într-un album al Veronicăi – cum atestă Slavici – s-a aflat și o fotografie, din aprilie 1888, făcută la Botoșani, înfățișându-o pe poetesă alături de Eminescu. Autorul „Pădurenilor” susține că Virginia Gruber i-ar fi dăruit-o lui în 1894, fotografie extrem de interesantă, ulterior pierdută în avatarurile vieții acestuia, cu atâtea alte vestigii literare.”\nStudii mai recente abordează, de asemenea, istoricul „fotografiilor lui Mihai Eminescu”8, precum și chestiunea unui fals celebru, atribuit lui Octav Minar9.\nCunoscând aceste relatări, am sperat că, într-o bună zi, se vor descoperi noi fotografii ale lui Eminescu, necunoscute până în prezent.\nȘansa a făcut să intrăm, recent, în posesia unei fotografii surprinzătoare, datând din anul 1888, înfățișându-l pe Mihai Eminescu, alături de Veronica Micle și Al. Vlahuță, împreună cu actori ai Teatrului Național, avându-l în prim plan pe I. L. Caragiale.\nÎnainte de a prezenta identitatea personajelor din acest tablou cu adevărat excepțional, subliniem o serie de elemente de decor, care pot contribui la localizarea și datarea fotografiei: în fundal se observă o clădire cu parter și etaj, iar în partea dreaptă turla unei biserici. În extremitatea dreaptă a fotografiei se poate distinge un personaj, care ține în mână un pachet, învelit într-un ziar, și un steag având pe el o emblemă.\nInteresant este grupul de personaje, bărbați, femei, tineri, copii și maturi, majoritatea având la piept o cocardă. În prim plan, se desfășoară un duel simbolic, arbitrat de un personaj aflat în poziție așezat. Totul se desfășoară în spatele unui parapet metalic.\nAnalizând detaliile fotografice, se observă pe peretele clădirii din fundal o firmă având următorul text: „(I)…Dumitru Ionescu”. Pe steag se poate descifra: “……Artă Muncă”, probabil un stindard al sindicatului artiștilor din Teatrul Național. Titlul ziarului – „Universul”10 – este un indiciu important, care poate conduce la dezlegarea unor necunoscute. În sfârșit, judecând după detaliile vestimentare – îmbrăcămintea și pălăriile celor fotografiați – se poate deduce că vremea este călduroasă, probabil miezul verii. Coroborând detaliile de mai sus, se poate localiza și data scena acestei fotografii: București, în zona Pieții Unirii, pe malul Dâmboviței, post 1884.\nClădirea din fundal poate fi recunoscută cu ușurință: „Hanul lui Manuc”11. După cum amintește C. Bacalbașa, „Piața de flori și hala… din față nu existau”, în vremea lui Eminescu.12\nCei ce știu cum arăta Dâmbovița prin anii 70 ai secolului XX, înainte de sistematizare, pot recunoaște cu ușurință parapetul metalic ce străjuia malurile râului.\nÎn dreapta se află Biserica Sf. Ion.\nUrmează să răspundem la următoarea întrebare: ce semnificație are numele – …Dumitru Ionescu – redat pe peretele frontal al clădirii din imagine? Se știe că vechiul „Hotel Dacia” („Hanul lui Manuc”, de azi), găzduia în vremea lui Eminescu o sală de spectacole, în care se prezentau canțonetele cu iz politic ale lui I. D. Ionescu. În spațiul de la parter, artistul punea în scenă diverse reprezentații. La 1 mai 1879, la „Hotel Dacia” s-a deschis noul „Teatru de Vară”, directorul său fiind chiar I. D. Ionescu. Grădina avea două rânduri de loji, cu intrări separate, locuri la stal numerotate, precum și scaune împrejurul meselor. Pentru iluminație erau folosite peste 2000 de becuri cu gaz. Astfel se explică prezența firmei cu numele (I) Dumitru Ionescu pe fațada clădirii.\nDar cine sunt, oare, personajele din fotografie?\nO legendă transmisă pe cale orală, timp de trei generații, ne oferă un posibil răspuns. Se știe că primul proprietar al fotografiei a fost Nicolae Teodorescu13, un ucenic tipograf care, pe la sfârșitul veacului trecut, realiza afișele pentru Teatrul Național. Acestea erau ridicate de la sediul tipografiei de tânărul actor, Nicolae Soreanu, care, din când în când, oferea tipografilor bilete de favoare și mici atenții. Fotografia aceasta (însoțită de explicațiile de rigoare), a fost dăruită de Nicolae Soreanu ucenicului tipograf Nicolae Teodorescu. Ea a rămas în familie, în posesia fiului său, profesorul Teodorescu N. Pantelimon, fiind transmisă mai departe, nepotului acestuia, ajungând astfel până în zilele noastre.\nTeodorescu N. Pantelimon a fost cadru didactic la Liceul Gh. Șincai din București. O interesantă fotografie, făcută în anul 1928, în vechiul sediu al Liceului Șincai, ni-l prezintă pe profesorul Teodorescu N. Pantelimon așezat în rândul al II-lea, pe poziția a doua, de la stânga la dreapta. În primul rând pot fi văzuți, printre alții, directorul liceului, Gh. Nedioglu, și George Călinescu (penultimul din rând), în vârstă de 29 de ani, pe vremea când preda limba italiană la acest liceu.\nConform explicațiilor oferite de Nicolae Soreanu, la începutul veacului XX, personajul cu mustăți proeminente, purtând pe cap o pălărie, în rândul din dreapta, sus, este Mihai Eminescu. Documentele atestă că, în vara anului 1888, poetul se afla, într-adevăr, la București. Și tot în același an, în timpul guvernării junimiste, I. L. Caragiale este numit director general al teatrelor (până la 5 mai 1889), succedând lui C. I. Stăncescu.\nÎn primăvara acelui an, Eminescu venise în Capitală, la stăruința Veronicăi. Însănătoșit, poetul își reluase activitatea de gazetar, mergea la teatru, era văzut prin cafenele, unde declama prietenilor pasaje întregi din Eneida lui Virgiliu. Locuia într-o odăiță de la etajul al treilea al clădirii Mercuș, din Piața Teatrului, unde se afla redacția și tipografia gazetei „Lupta”, a lui Panu.\nÎn dreapta sa, spune legenda, se află Veronica Micle, purtând o pălărie vieneză, cu panglică, diferită de a celorlalte personaje feminine, iar în stânga poetului, se găsește Al. Vlahuță.\nVeronica Micle se mutase încă din 1887 la București și frecventa cu plăcere Teatrul Național. Era o admiratoare sinceră a talentului Aristizzei Romanescu, căreia îi dedică poezii și chiar cronici teatrale laudative. Astfel se explică prezența ei, alături de Eminescu, Caragiale și Vlahuță, în mijlocul actorilor, în fața clădirii teatrului găzduit de „Hotelul Dacia”. Existența cocardelor și a steagului dovedesc faptul că grupul din fotografie luase parte la o întrunire cu caracter sindical, cum se desfășurau multe în acea perioadă, în sala de la „Hotelul Dacia”.\nÎn prim plan, în rândul întâi, se află I. L. Caragiale, având capul descoperit14, duelându-se cu bastonul cu Ștefan Iulian, actor al Teatrului Național din București. Acest Ștefan Iulian, care ține în mână o sabie, jucase pe scena Teatrului Național rolul lui Ipingescu, ipistatul, în piesa de debut a lui Caragiale.: „O Noapte Furtunoasă.”\nÎntre ei, în rol de arbitru, este studentul Iancu Brezeanu (1869 – 1940), căruia i se vede numai capul. Acesta a fost un interpret memorabil al cetățeanului turmentat din „O Scrisoare Pierdută” și al lui Ion, din „Năpasta”, de I.L. Caragiale.\nPotrivit celor spuse de Soreanu, în fotografie mai apare și Aristizza Romanescu (1854 – 1918), interpreta în travesti a rolului lui Spiridon, „băiat de procopseală” în casa lui Titircă Inimă Rea.\nÎn sfârșit, în rândul doi apar și câțiva copii, probabil eroi ai schițelor lui Caragiale: Dl. Goe, Vizita etc.\nEminescu acceptă să apară în acest grup, la stăruința Veronicăi Micle. Ideea de a-l avea pe Eminescu aproape, măcar în fotografie, o obsedase pe Veronica ani buni. În aprilie 1888, la Botoșani, ea se fotografiază cu Eminescu, după cum spune Slavici. Pe una din fotografiile mai vechi ale poetului, iubita sa îi așternea o sublimă poezie, care începea astfel:\n„Mă pierd uitându-mă la tine; Cuprinsă ca de-un farmec sfânt….” („La un portret”)\nÎn același an, 1888, Harieta, sora poetului, cerea lui Eminescu să se pozeze la București, mărturisind că, neprimind portretul cerut, i-a dăruit Corneliei Emilian chiar fotografia luciferiană a lui Eminescu, făcută la 19 ani. În acest fel, poetul încerca să suplinească lipsa pozelor atât de mult clamată de sora rămasă singură la Botoșani.\nAceasta este, în câteva cuvinte, legenda țesută pe marginea fotografiei.\nEa este un document excepțional, din care se înțelege că, în vara-toamna anului 1888, Eminescu și Veronica se aflau în compania artiștilor Teatrului Național, fotografiindu-se alături de ei, erau solidari cu necazurile și suferințele acestora.\nÎn fața unui destin ce avea să ducă în neant existențele zbuciumate ale tragicilor îndrăgostiți, această fotografie este, probabil, ultima mărturie a unei iubiri fără egal.\n Note 1 Ion Scurtu, „Portretele lui Eminescu”, Buc., Minerva 1903 (extras din Calendarul Minervei); G. Călinescu, „Un portret inedit al lui Eminescu” și „Adevăratul portret al lui Eminescu”, în Adevărul literar și artistic, nr. 904 din 3 aprilie 1938 și nr. 913 din 5 iunie 1938; „Masca lui Eminescu” în Viața Literară”, Buc. III, nr. 90 din 20 oct. 1928.\n2 G. Călinescu, „Viața lui Mihai Eminescu”, Editura pentru Literatură, București, 1966, p. 351.\n3 Portretul acesta a fost executat pentru Albumul Junimii, fiind reprodus în ediția Princeps din 1883, precum și pe prima pagină, îndoliată, a revistei Familia (1889).\n4 Jean Bieling avea atelierul pe Strada Teatrului din Botoșani. Un frate a lui Jean, pe nume Otto, era de asemene fotograf la Galați, ambii frați urmând pasiunea tatălui lor, fotograf în București.\n5 Fotografia este reprodusă prima dată în volumul Henriette și M. Eminescu. „Scrisori către Cornelia Emilian”, Iași, Șaraga, 1893.\n6 Augustin Z. N, Pop, „Pe urmele Veronicăi Micle”, Editura Sport - Turism, București, 1981, p. 155.\n7 idem, op. cit. p. 174.\n8 Ancheta revistei „Manuscriptum”, din 1975, privind cea de-a 5 fotografie înfățișându-l pe Eminescu; vezi și analiza antropologică a celor cinci fotografii ale lui Eminescu, publicată de un specialist al Institutului Victor Babeș, în „Manuscriptum” în anul 1976;, Casandra Cristea, „Eminescu în iconografie”, Observator de Constanța, nr. 14-15, 11 ianuarie 2000; idem „Fotografiile lui Eminescu”, Observator de Constanța, nr. 34-35, 20 iunie, 2000; Adrian Săvoiu, „Fotografiile lui Eminescu și nașterea unui mit”, Universul Școlii, nr. 4-5/2000; interesant este și fotografia reprodusă în „România Literară”, nr. 12/2000; Ion Cârnu, „Chipul Poetului” în „Drumuri eminesciene”, Editura Nona, Piatra Neamț, 2003, De menționat și eseurile lui P.P. Gogan, dedicate unor pretinse fotografii aparținând lui Eminescu.\n9 Ștefan Pleșca, „Cu dragoste de Eminescu... Falsul lui Octav Minar”, Filatelia, nr. 1/2002. Autorul redă povestea fotografiilor lui Eminescu, insistând asupra unui fals publicat de Octav Minat în anul 1909, sub titlul „Ultima fotografie a lui Eminescu făcută la Mănăstirea Neamțului”, fotografie păstrată la Arhivele Statutului din Iași.\n10 „Universul”, înființat de Luigi Cazzavillan la 1884, este considerat primul ziar românesc, alcătuit după principiile gazetăriei moderne. În cazul în care titlul ar fi descifrabil, datarea fotografiei ar fi facilă: este vorba de „Universul Literar”, despre care se știe cu certitudine că a apărut în București, la 19 septembrie 1888, iar fotografia ar putea fi datată post septembrie 1888.\n11 Un bogătaș armean, pe nume Emanuel Mîrzaian (Manuc Bey), construia în anul 1808 un han, pe lângă Curtea Domnească, cunoscut în prezent sub numele de „Hanul lui Manuc”. Prin 1870, noul proprietar al hanului, Lambru Vasilescu, l-a modernizat, botezându-l „Hotel Dacia”. După 1880, în incinta hotelului s-a amenajat o sală de spectacole care, ulterior, a găzduit numeroase întruniri ale unor partide politice, mișcări sindicale, etc.\n12 C, Bacalbașa, „Bucureștii de altădată”, vol. 1, Editura Eminescu, București, 1987, p. 63.\n13 Tipograful Nicolae Teodorescu a lucrat timp de peste 40 de ani la tipografia Monitorului Oficial.\n14 În „Restitutio”, Poezii, de Luchi Caragiale, fratele lui Matei Caragiale, sunt 5 fotografii ale lui I.L. Caragiale, în atitudine teatrală , în care acesta apare tuns.\n","date":"01-06-2009","img":"https://axaneamului.ro/posts/magazine/axa-ii/18/eminescu-veronica-micle-i-l-caragiale-si-al-vlahuta-in-mijlocul-unui-grup-de-actori/images/0.jpg","permalink":"https://axaneamului.ro/posts/magazine/axa-ii/18/eminescu-veronica-micle-i-l-caragiale-si-al-vlahuta-in-mijlocul-unui-grup-de-actori/","series":["AXA ANUL II"],"tags":null,"title":"Eminescu, Veronica Micle, I. L. Caragiale și Al. Vlahuță în mijlocul unui grup de actori","youtube":""},{"author":"Florin Stuparu","categories":null,"content":"A trecut, iată, și praznicul Înălțării Domnului, Taina care a încheiat lucrarea dumnezeiesc-omenească a Mîntuitorului pe pămînt. Dar cîți dintre noi, cei care umblăm Duminica la biserică, ne-am întrebat ce însemnătate are acest fapt negrăit de minunat? Mă tem că prea-puțini, mai ales că e consemnat în Faptele Apostolilor, carte aproape necunoscută! De aceea, ni s-a părut de folos să recitim ce îi scrie (Fapte, capitolul 1) Sfîntul Apostol și Evanghelist Luca ucenicului său, acel boier Teofil, împreună cu tîlcuirea Sfîntului Ioan Gură de Aur:\n(1) Cuvîntul cel dintîi l-am făcut – o Teofile! – despre toate cele ce a început Iisus a face și a învăța,\n(2) pînă în ziua în care S-a înălțat la cer, poruncindu-le prin Duhul Sfînt apostolilor pe care i-a ales, „(…) poruncindu-le prin Duhul (…)”/ Adică zicînd către dînșii graiuri duhovnicești, nimic omenesc. Sau, arată aceasta: că le-a poruncit întru Duhul, după cum Însuși Stăpînul zicea, grăind mai smerit și mai cu iconomie: „Iar dacă Eu întru Duhul lui Dumnezeu scot dracii (…)” (Matei 12:28) – adică: „prin Duhul porunceam” – neînsemnînd că Fiul ar fi avut trebuință de Duhul, ci că acolo unde Fiul lucrează ceva, acolo lucrează și Duhul, ca Acela ce este de o ființă și de față împreună cu Fiul. Și ce le-a poruncit Apostolilor? „Mergînd, învățați toate neamurile, botezîndu-i pe dînșii în numele Tatălui, și al Fiului și al Sfîntului Duh, învățîndu-i să păzească tot ce v-am poruncit vouă!” (Matei 28:19, 20). Și zice: „poruncind, S-a înălțat [pe nor]”; n-a zis: „S-a suit”, căci încă vorbește ca despre un om doar. Și de aici ne învățăm că Hristos îi învăța pe ucenici și după înviere. Iar despre vremea aceasta [dintre înviere și înălțare] nici unul dintre Evangheliști nu a vorbit cu de-adinsul. Ci Ioan zăbovește întru dînsa mai mult decît toți ceilalți, însă nimeni nu le-a vestit în chip arătat pe toate, căci către altele se sîrguiau.\n(3) cărora li S-a și înfățișat pe Sine viu după patima Sa, prin multe semne, în patruzeci de zile\nDupă ce mai înainte a vorbit despre înălțare, acum vorbește și despre înviere. Căci, pentru a nu socoti tu că a fost înălțat de către alții, auzind că „S-a înălțat”, e adăugat: „cărora li S-a și înfățișat pe Sine viu”. Căci, dacă El a săvîrșit de Sine-și fapta mai mare [învierea], cu mult mai vîrtos pe aceea mai mică [înălțarea].\nȘi zice: „în patruzeci de zile”, nu: „[vreme de] patruzeci de zile”, căci după înviere nu a mai fost necurmat împreună cu dînșii, ca mai înainte, ci venea, suind și înălțînd mințile lor, și se ducea iarăși. Astfel, nu-i mai lăsa a fi față de El la fel ca înainte, prin aceasta făcîndu-i, cu multă înțelepciune și adeverire, a crede și învierea, dar totodată a-L și socoti de acum încolo mai mare decît un om, cu toate că acestea două erau împotrivnice. Căci, pentru a fi crezută învierea, se cădea să facă multe lucruri omenești: astfel, în răstimpul de patruzeci de zile de la înviere pînă la suirea la ceruri, a mîncat și a băut împreună cu dînșii, arătîndu-le că El este Cel ce S-a răstignit, și S-a îngropat și a înviat din morți. Iar pentru cealaltă, dimpotrivă. Și amîndouă s-au făcut în vremea cuvenită.\nDar pentru care pricină nu S-a arătat [Hristos cel înviat] tuturor, ci numai Apostolilor? Pentru că celor mulți, celor ce nu știau taina cea negrăită și ascunsă, li s-ar fi părut nălucire. Căci – dacă întru început nici înșiși ucenicii nu credeau și se tulburau, avînd trebuință să-L pipăie cu mîna și să mănînce împreună cu El – ce urmau să pătimească cei mulți? De aceea, face obștească dovada neîndoielnică a învierii din semnele pentru care Apostolii au primit darul de a le săvîrși. Iar din vederea semnelor [săvîrșite de ei] învierea urma să se facă arătată nu numai celor de atunci, ci și tuturor celor de după aceea, arătîndu-li-Se și vorbind cele despre împărăția lui Dumnezeu.\n(4) și, împreună petrecînd, le-a poruncit să nu se despartă de Ierusalim, ci să aștepte făgăduința Tatălui, „pe care – zice – ați auzit-o de la Mine”.\n„Împărăția Tatălui” este aceea întru care Însuși Domnul le-a făgăduit ucenicilor să bea paharul cel nou împreună cu dînșii, „băutură nouă” numind-o pe aceea băută după învierea Sa după altă rînduială decît cea dinainte1. Totodată, acum au mîncat împreună și „mîncare nouă”. Căci atunci – de vreme ce întru toate Se asemăna cu noi, afară de păcat – mînca și bea la fel ca și noi, de voie dînd trupului să caute trebuința hranei. Pentru aceea a și primit patima foamei, de voia Lui. Dar după înviere nu mai mînca și nu mai bea pentru trebuința trupului, ci numai pentru a-i încredința pe toți că trupul Său are fire adevărată. Căci de voie a și pătimit, și totodată a înviat cu dumnezeiască cuviință. Deci pe această mîncare și băutură nouă le-a numit „noi”, pe acelea de care S-a împărtășit împreună cu ucenicii după înviere, așadar nu după obișnuința de mai înainte. Pentru aceasta zice că a petrecut împreună cu dînșii în patruzeci de zile, adică împărtășindu-Se de sare și de masă. Iar cum, nu este al nostru lucru să spunem. Căci aceasta s-a făcut într-un oarecare chip prea-slăvit, nu ca și cum firea ar mai fi avut trebuință de bucate de aici încolo, ci făcîndu-se pogorămînt spre dovedirea învierii și spre descoperirea tainelor despre împărăție.\n„Și, împreună petrecînd, le-a poruncit să nu se despartă de Ierusalim (…)”/ Dar pentru ce le poruncea să facă aceasta? Căci mai întîi, pentru că se temeau și tremurau, îi scosese pe dînșii în Galileea, ca să audă cele zise cu slobozenie, ei fiind atunci gata să se lase de rînduiala lor. Apoi, după ce L-au auzit și au petrecut cu El patruzeci de zile, le-a poruncit să nu se despartă de Ierusalim. Pentru ce oare? Pentru că – așa cum nimeni nu-i lasă pe ostași a ieși pînă nu se într-armează, cînd voiesc să cadă asupra unei mulțimi, nici pe cai a sări peste semnul pornirii mai înainte de a-i lua pe călăreți – tot astfel nici Domnul nu-i lasă pe ucenici a ieși din tabără mai-nainte de pogorîrea Duhului, ca să nu se facă lesne supuși și prinși celor mulți. Și nu numai pentru aceasta, ci și fiindcă acolo [în Ierusalim] erau mulți care aveau să creadă. Și, a treia [pricină], ca să nu zică vreunii că i-au lăsat pe cei cunoscuți și s-au dus să se trufească la cei străini. Pentru aceasta, Hristos arată semnele mai întîi chiar ucigașilor Săi, chiar celor ce L-au răstignit și L-au îngropat, întru însăși cetatea aceea întru care s-a îndrăznit acel lucru fără de lege.\n„(…) ci să aștepte făgăduința Tatălui, «pe care – zice – ați auzit-o de la Mine» (…)”/ Dar cînd au auzit făgăduința? Cînd zicea: „De folos vă este ca să Mă duc. Căci, de nu Mă voi duce, Mîngîietorul nu va veni la voi; iar dacă Mă voi duce, Îl voi trimite la voi” (Ioan 16:7); și iarăși: „Îl voi ruga pe Tatăl, și alt Mîngîietor vă va trimite” (Ioan 14:16). Dar pentru ce nu a venit Acela cînd era El de față, nici îndată după ce El S-a înălțat? – ci abia după opt sau nouă zile de la aceasta, adică după ce s-a împlinit ziua a cincizecea. Și încă ceva: Cum zicea: „Luați Duh Sfînt!” (Ioan 20:22) – de vreme ce Duhul nu venise încă? Deci putem zice că aceasta a zis-o gătindu-i pe dînșii a fi prea-îndemînatici și puternici spre primirea Duhului, pe Care aveau să-L ia cînd S-a pogorît peste dînșii. Sau, a zis lucrul ce era să fie ca pe unul ce ar fi stat de față chiar atunci, precum și cînd zice: „Iată, v-am dat putere să călcați peste șerpi, și peste scorpii și peste toată puterea vrăjmașului, și nimic nu vă va vătăma” (Luca 10:19). Încă și într-alt fel mai putem zice. Căci darea Duhului este în multe feluri și în multe chipuri: una este curățitoare, iar alta săvîrșitoare; una este aceea care sfințește, iar alta care îi face pe sfințitori; una este dătătoare de vorbire în limbi străine, iar alta de proorocii; una, de faceri de minuni, iar alta de tîlcuiri și altele nenumărate. Deci nimic nu-i oprește pe ucenici să fi primit de mai multe ori darul Duhului, după împărțirea Lui cea în multe feluri și în multe chipuri. Însă pogorîrea Duhului peste Apostoli cea desăvîrșită și în stare să-i facă desăvîrșiți și pe alții s-a făcut în vremea praznicului de cincizeci de zile, cînd – arătîndu-Se peste dînșii în chip de limbi de foc – i-a umplut de toată lucrarea Sa. Prin urmare, nu ar greși cineva dacă ar zice că și atunci [cînd Hristos a zis: „Luați Duh Sfînt!”] ei au luat oarecare putere și dar duhovnicesc: nu ca să-i învie pe morți, ci ca să ierte păcatele. De aceea a și adăugat: „(…) cărora le veți ierta păcatele, le vor fi iertate” (Ioan 20:23) și celelalte, arătînd ce fel de lucrare le dă. Căci atunci i-a îmbrăcat cu această putere, iar după patruzeci de zile le-a dat lucrarea semnelor, pentru care și zice mai jos: „Veți lua putere (…)” și celelalte (stihul 8).\nDeci pentru aceasta S-a dus Hristos atunci și a venit Acela. Și nici atunci îndată, ca ucenicii să ajungă a pofti darul, și așa să-l ia. Iar dacă Duhul ar fi venit cînd Hristos era încă de față, și El S-ar fi dus după aceea, Duhul rămînînd, mîngîierea nu ar fi fost atît de mare. Și Hristos Se înalță, ucenicii fiind nedespărțiți de Dînsul, dar nici așa Duhul nu Se pogoară îndată, pentru ca, mîhnindu-se puțin și venind întru poftă și trebuință a făgăduinței, să primească dulceața venirii Lui curată și desăvîrșită. Și, dealtfel, se cădea ca firea noastră să se arate în cer pentru a se face împăcările desăvîrșite, și abia după aceea să vină Duhul.2\nȘi socotește cît de mare nevoie a pus asupra ucenicilor ca să petreacă în Ierusalim pentru făgăduință. Căci, ca ei să nu fugă iarăși după înălțare, cu așteptarea aceasta îi ține acolo pe toți ca și cu o legătură, făcîndu-i să se uimească prin nădejdile cele bune și să nu ia aminte la nearătarea lor.\n(5) „Căci Ioan a botezat cu apă, iar voi veți fi botezați cu Duhul Sfînt, nu mult după aceste zile.”\nDupă ce le-a zis să aștepte „făgăduința Tatălui pe care ați auzit-o de la Mine”, a adăugat că „Ioan a botezat cu apă” și celelalte. Și acum arată curat deosebirea dintre Dînsul și Ioan, iar nu umbrit, ca mai înainte. Și acum le arată ucenicilor că s-au făcut mai mari decît Ioan, fiindcă și ei vor boteza cu Duh Sfînt. Și nu a zis: „vă voi boteza cu Duh Sfînt”, ci: „veți fi botezați”, pretutindeni lăsîndu-ne măsuri și pilde de smerită-cugetare. Căci de aici, din mărturia lui Ioan, era arătat că El era Cel ce boteza: „Eu unul vă botez cu apă spre pocăință, dar Cel ce vine după mine este mai puternic decît mine; Lui nu sînt vrednic să-I leg încălțămintea; Acesta vă va boteza cu Duh Sfînt și cu foc” (Matei 3:11).\nDar cum zice că: „veți fi botezați”, de vreme ce în foișor nu era apă? Pentru că cel mai de nevoie și mai cu de-adinsul este Duhul, prin Care lucrează și apa. Tot așa se zice și despre El că „S-a uns”, deși nu cu unt-de-lemn, ci primindu-L pe Duhul. Și, de altfel, este cu putință a-i afla pe dînșii botezîndu-se și cu apă, dar în vremi deosebite. Căci la noi se fac deodată amîndouă, iar atunci deosebit și despărțit. Astfel, Apostolii s-au botezat de Ioan mai întîi cu apă, iar pe urmă și cu Sfîntul Duh.\nDar pentru ce nu a arătat Stăpînul cînd va veni Duhul, ci zice numai: „nu mult după zilele acestea”. Zice că nu după multe zile, ca aceia să nu cadă întru mîhnire, dar nu a zis hotărît cînd, ca pururea să privegheze așteptînd. Deci ce te minunezi că nu le zice cînd va fi pacea sfîrșitului veacului [lumii]? – de vreme ce nu a voit să arate nici măcar sorocul și făgăduința aceasta atît de apropiată, pentru pricina pe care am zis-o.\nDeci acest cuvînt, adică „botezați cu Duhul Sfînt”, însemnează îndestularea și bogăția împărtășirii Sfîntului Duh, așa cum se face și la botezul cel simțit, căci acela care se botează în apă își udă tot trupul, iar cel ce doar ia apă nu se udă cu totul. Prin urmare, cele zise către Apostoli acum, după învierea din morți a lui Hristos, nu sînt împotrivnice dumnezeieștilor Evanghelii, în care se zice: „Luați Duh Sfînt!” (Ioan 20:22). Ci acolo se zice să au luat Duh Sfînt, iar aici că se vor boteza cu Duhul Sfînt, aceasta însemnînd vărsarea și bogăția dăruirii pe care le-a dat-o lor Hristos după ce S-a suit la Tatăl. Căci – așa cum s-au apropiat și au cerut: „Adaugă-ne nouă credință!” (Luca 17:5), deși aveau credință – tot astfel și aici luau, pe lîngă împărtășirea Duhului pe care o aveau deja, adăugare de mai multă și mai întinsă împărtășire a Duhului Sfînt, Care avea să Se pogoare asupra lor.\n(6) Iar ei, adunîndu-se, L-au întrebat, zicînd: „Doamne, oare în anul acesta vei așeza Tu la loc împărăția lui Israil?”\n(7) El a zis către ei: „Nu este al vostru a ști anii sau vremile pe care Tatăl le-a pus întru stăpînirea Sa.\n(8) Ci veți lua puterea Duhului Sfînt ce va veni peste voi”,\n„Doamne, oare în anul acesta vei așeza Tu la loc împărăția lui Israil?”/ Cînd vor să-L întrebe [despre sfîrșit], se apropie cu toții, ca să-L înduplece cu mulțimea. Fiindcă știau că ceea ce zisese mai-nainte, că „de ziua și de ceasul acela nimeni nu știe, nici Îngerii din ceruri, nici Fiul, ci numai Tatăl” (Matei 24:36) nu era a unuia ce nu știe, ci a unuia ce întîrzie și amînă răspunsul. De aceea, iarăși Îl întreabă. Căci, de vreme ce auziseră că vor lua Duhul, acum vor să se învețe ca unii vrednici de a ști. Pentru că doreau să se izbăvească de cele grele, nevoind să se arunce iarăși întru cele mai de pe urmă primejdii. Și nu L-au întrebat cînd, ci: „Oare în anul acesta vei așeza împărăția lui Israil?”, adică: Acum? – așa de mult doreau ziua aceea. Iar mie mi se pare că nici atunci nu înțelegeau încă arătat ce împărăție era aceea, căci încă nu îi învățase Duhul3. Și nu a zis: Cînd va fi? – ci: Oare o vei așeza? – ca și cum ar fi fost căzută, [de unde se vede că acum] ei credeau despre Dînsul lucruri mai mari. De aceea le și vorbește El deschis, căci nu le mai zice că „nici Fiul nu știe ziua aceea”. Dar ce? „Nu este al vostru a ști anii sau vremile pe care Tatăl le-a pus în stăpînirea Sa.” Căci El nu pune știința acelor lucruri în seama Tatălui pentru că nu ar fi știut sfîrșitul anilor, ci trece sub tăcere răspunsul pentru folosul ucenicilor, întrebarea lor fiind de prisos. Scopul Lui era să curme multa iscodire a ucenicilor pentru aceasta, fiindcă îi trimitea să propovăduiască împărăția cerurilor, nu să însemneze suma anilor. Și, măcar că îi învățase cele cu mult mai mari, nu le spune vremea aceea, ca să fie priveghetori (după cum de multe ori am zis). Iar neștiind-o, nu pierdeau nimic, fiindcă le știau pe acelea cu mult mai mari, anume: că El este Fiul lui Dumnezeu, că este de o cinste cu Tatăl, că a înviat, că va fi înviere și judecată, că a șezut de-a dreapta Tatălui. Căci spune-mi mie ce e mai mare: a ști că Hristos va împărăți, sau a ști cînd va împărăți El? Iar Pavel a fost învățat lucruri pe care nu-i este cu putință omului să le grăiască. [La fel,] Moisi a fost învățat despre începutul lumii – cînd a fost, mai-nainte de cîți ani, și numără anii – măcar că începutul este cu totul mai greu de cunoscut decît sfîrșitul. Și, de altfel, aceia nici nu L-au întrebat sfîrșitul obștesc al tuturor, ci: „Oare în anul acesta vei așeza împărăția lui Israil?” Iar El nu le-a descoperit nici aceasta. Ci – așa cum atunci [înainte de Patimă] le-a răspuns depărtîndu-i de a socoti că izbăvirea lor de cele grele este aproape, zicîndu-le că vor cădea întru multe primejdii – tot astfel și aici, însă mai cu blîndețe, [căci adaugă]: „ci veți lua putere”. Și, ca să nu-L întrebe iarăși, S-a înălțat îndată.\nApoi – ca să nu zică: Pentru ce înalți și mare faci lucrul? – Fiul zice: „anii și vremile pe care Tatăl le-a pus întru a Sa stăpînire”. Iar stăpînirea Tatălui este și a Fiului în chip arătat. Căci, așa cum Tatăl înviază morți, tot astfel îi învie și Fiul pe aceia care voiește. Și, dacă atunci cînd lucrează cele înfricoșate și negrăite, o face cu aceeași stăpînire ca și Tatăl, cu mult mai vîrtos știe ceea ce știe cu aceeași stăpînire. Și mult mai mare lucru este a învia morții cu stăpînirea cea de o potrivă și aceeași cu Tatăl, decît a ști ziua [sfîrșitului].\nDar de ce nu a răspuns Hristos la ce întrebau ei, ci îi învață ceva pentru care nu întrebaseră, zicîndu-le că vor lua putere? Pentru că dascăl nu este acela care îi învață pe ucenici ceea ce voiesc ei, ci acelea care le sînt de folos. Iar cuvîntul acesta arăta și el într-un fel venirea și – ca să zic așa – curgerea asupra lor a Duhului.\nși Îmi veți fi martori în Ierusalim, și în toată Iudeea, și Samaria și pînă la marginea pămîntului.”\nDe vreme ce mai-nainte zisese: „În calea păgînilor să nu mergeți și în cetatea Samarinenilor să nu intrați!” (Matei 10:5) – fiindcă voise ca buna-vestire să se propovăduiască mai întîi Iudeilor, și de aici încolo se cădea ca ea să se reverse în lume – se cuvenea așadar să adauge acum: „și în toată Iudeea, și Samaria” și apoi „pînă la marginea pămîntului”. Iar acest cuvînt: „Îmi veți fi martori”, este și îndemnare, și nevăzută proorocie totodată, căci pînă la marginile pămîntului aveau să mărturisească ei propovăduirea.\n(9) și acestea zicînd, pe cînd ei priveau, S-a înălțat și nor L-a luat de la ochii lor.\n(10) și, căutînd ei la cer pe cînd mergea El,\n„(…) pe cînd ei priveau (…)”/ Ucenicii nu L-au văzut pe Hristos cînd a înviat, dar L-au văzut cînd S-a înălțat. Dar vederea nu a putut să cuprindă lucrul întreg nici acolo și nici aici. Căci ei au văzut urmarea învierii, însă începutul ei nu l-au văzut; tot așa, au văzut începutul înălțării, dar nu i-au văzut sfîrșitul. De ce? Fiindcă acolo era de prisos să vadă începutul lucrului, de vreme ce Însuși Cel înviat era de față și grăia despre aceasta, iar mormîntul arăta că El nu se află într-însul. Iar aici era nevoie să fie învățați sfîrșitul lucrului, de vreme ce ochii nu puteau să le arate dacă, înălțîndu-Se, a ajuns la însuși cerul, sau doar pînă la un loc, și apoi a stat. Pentru aceasta vin de față Îngerii, ca să-i învețe cele pe care le era cu neputință să le înțeleagă prin vedere.\n„(…) și nor L-a luat (…)”/ și nor L-a luat pe Dînsul, acesta fiind semn stăpînesc, semn al puterii dumnezeiești, căci nicăieri nu se arată în nor altă Putere. De aceea, și David zice despre Tatăl: „Cel ce pui norii suirea Lui (…)” (Psalmul 103:3) și, în alt loc [se zice]: „Iată, Domnul vine pe nor ușor” (Isaia 19:1) și în altele nenumărate. De la norul Fecioara, la nor a venit, și prin nor S-a suit unde era mai-nainte. Iar prin acest cuvînt: „unde era mai-nainte”, să nu înțelegi că arată mutarea din loc, și nici că S-a înălțat lepădînd trupul, așa cum S-a deșertat de dumnezeirea Lui cînd S-a întrupat. Ci acest cuvînt: „S-a suit unde era mai-nainte”, înțelege-mi-l așa: „S-a suit întru înălțimea și marea cuviință a neîntrupării cu întruparea”, ca să nu mai petreacă împreună cu oamenii la arătare încît să fie văzut de ochii lor.\n„și, căutînd ei la cer pe cînd mergea El (…)”/ Nici aceasta nu s-a făcut la întîmplare și în zadar. Căci Domnul știa că, dacă S-ar fi înălțat nevăzut de dînșii – așa cum Se pogorîse, iar mai vîrtos precum făcuse pogorămînt – nu s-ar mai fi crezut că Duhul, Cel ce avea să Se arate, este Însuși Acela pe Care făgăduise mai-nainte cu puține zile că Îl va trimite. Iar despre Sine ar fi lăsat să se creadă că nu a venit din ceruri, că nu l-a chemat pe Pavel de sus și că nu de acolo i-a trimis lui Petru masa cea nefăcută de mînă (după înălțarea trupească). Căci Domnul știa că oamenii stricați la minte se vor împotrivi, zicînd că El nu este, și că nu a venit din cer și nici că S-a înălțat la cer, ci că S-a mutat într-un loc oarecare afară de lume, așa cum zic și cei din eresul lui Vitalie: pentru aceea S-a înălțat înaintea ochilor lor, privind ei la cer. Pentru aceasta S-a suit la cer în vreme ce ei căutau le El.\niată doi bărbați au stat înaintea lor, îmbrăcați în haine albe,\n(11) care le-au zis: „Bărbați Galileeni, ce stați căutînd la cer? Acest Iisus care S-a înălțat de la voi la cer, astfel va și veni, în același chip cum L-ați văzut mergînd la cer.”\n„Acest Iisus care S-a înălțat de la voi la cer, așa va veni, în ce chip L-ați văzut mergînd la cer.”/ Cu deslușire au închipuit acest cuvînt. Și n-a zis: „înălțîndu-Se”, nici: „purtîndu-Se”, ci: „mergînd”. Căci, dacă mai-nainte de cruce Se purta peste ape, încă fiind îmbrăcat cu trup pătimitor și greu, apoi nimeni să nu se mire dacă, după ce a luat trup nestricăcios, străbătea văzduhul. Și zice: „va veni”, nu: „Se va trimite”. Și „astfel va și veni”, adică cu trupul, lucru pe care ucenicii doreau să-l audă. Și le mai zic Îngerii că „va veni în același chip cum L-ați văzut mergînd la cer”, adică la Judecată va veni așa cum S-a și înălțat, pe nor. Și îi numește „bărbați” pe Îngerii ce se arătau întru acea vedere luminată, pentru că aceia luaseră chip de bărbați cu de-adinsul, ca să nu-i sperie. Și „doi bărbați au stat înaintea lor”, căci „în gura a doi sau trei martori tot graiul va sta” (Deuteronomul 19:15) și, zicîndu-le: „ce stați căutînd la cer?”, Îngerii nu i-au lăsat pe ucenici să mai aștepte în locul acela, nădăjduind că Îl vor vedea iarăși pe [Cel înălțat], ci i-au întors de la vederea aceea către Ierusalim și către scopul lor, care era cuvîntul propovăduirii.\nȘi pretutindeni Îngerii Îi slujesc lui Hristos ca unui Stăpîn – și la naștere, și la înviere, și la înălțare, și mai-nainte de acestea, cînd voia să vină în lume în trup – arătîndu-se ei așa cum le era oamenilor cu putință să-i vadă. Iar aceea, „în haine albe”, însemnează ori curăția Îngerilor, ori luminarea ce avea să se dea sfinților Apostoli.\n(12) Atunci, Apostolii s-au întors la Ierusalim de la muntele ce se cheamă „Eleon”, care este aproape de Ierusalim cale de o sîmbătă.\n„Atunci (…)”/ Cînd? După ce au auzit. Pentru că nu ar fi suferit să plece dacă nu le-ar fi făgăduit o altă venire [a Mîntuitorului]. Și mie mi se pare că acestea s-au făcut chiar Sîmbăta, fiindcă nu întîmplător a pomenit depărtarea „de la muntele ce se numește «Eleon», care este aproape de Ierusalim cale de o sîmbătă”. Căci [Legea] hotăra că lungimea călătoriei pe care erau slobozi Iudeii să o facă în ziua sîmbetei era o milă4 de loc.\n NOTE 1 Matei 26:29, n. m.\n2 Tîlcuind stihul 20 al capitolului întîi de la Coloseni, care spune că Hristos le-a împăcat „atît pe cele de pe pămînt, cît și pe cele din cer”, același Sfințit Teofilact zice așa: „Prin sîngele Său, Hristos le-a împăcat «pe cele de pe pămînt», fiindcă oamenii erau mai întîi învrăjbiți cu ei înșiși, prin patimi și prin păcat, iar apoi erau învrăjbiți cu ceilalți. Dar și cu Îngerii cerești se vrăjmășeau și aveau război. Dar cum și în ce chip le-a împrietenit Hristos «pe cele cerești»? Pentru că cele cerești erau dezbinate și despărțite de cele pământești, fiindcă Îngerii din ceruri aveau și ei vrajbă către oameni, văzîndu-L pe Stăpînul lor Dumnezeu ocărît de oameni cu multele lor păcate și mai ales pentru că făceau dumnezei din zidiri. De aceea și erau trimiși [Îngerii] spre pedeapsa oamenilor, cum s-au trimis în vremea lui David și au omorît de dimineață și pînă la amiază șaptezeci de mii (2 Împărați 24:15), cum s-au trimis cei doi Îngeri: asupra Sodomenilor (Facerea 19), cum s-a trimis Înger la Israiliteni și le-a zis «De vreme ce v-ați închinat dumnezeilor neamurilor, nici eu nu-i voi pierde pe vrăjmașii voștri, ci-i voi lăsa să vă bîntuiască» — precum este scris la Judecători, capitolul 2 — cînd, auzind Israilitenii cuvintele acestea ale Îngerului, au plîns cu glas mare și au chemat numele locului aceluia «valea plîngerii». Deci Cuvîntul lui Dumnezeu, după ce l-a suit la ceruri pe om [firea omenească], pe vrăjmașul și potrivnicul lui Dumnezeu și al Îngerilor, i-a făcut pe Îngeri să cânte de bucuria lor și să urmeze pe pămînt fiecărui Creștin care se botează, păzindu-l pe el, căci zice: «Îngerii lor în toată vremea văd fața „Tatălui Meu în ceruri» (Matei 18:10). Pare-mi-se că pentru aceasta s-a și răpit întru al treilea cer Pavel, ca să învețe că firea omenească este acum în cer și că acolo S-a suit Fiul lui Dumnezeu” (în tilcuirea epistolelor lui Pavel). (n. m.)\n3 Anume că împărăția lui Dumnezeu nu este din lumea aceasta stricată de păcat, precum și în ziua de azi așteaptă Iudeii de la Mesiah al lor, adică de la Antihrist. (n. m.)\n4 1478,5 metri (n. m.)\n","date":"01-06-2009","img":"","permalink":"https://axaneamului.ro/posts/magazine/axa-ii/18/cuvint-la-inaltarea-domnului/","series":["AXA ANUL II"],"tags":["Oglinda vremii"],"title":"Cuvînt la Înălțarea Domnului","youtube":""},{"author":"Radu Gyr","categories":null,"content":"Din evlavii de vlădică\nși porunci de Domn pios,\nmânăstire se ridică\npe tulpina ei de os.\nDintre schele se desface,\npârguită sub mistrii,\nca un măr care se coace\nlângă ceruri aurii.\nZidurile cresc ușoare:\nși-n urcușul alb al lor\nparcă vor aripi să zboare\nși să cânte parcă vor.\nTurlele melodioase\nprind în aer moliciuni,\nmlădieri de chiparoase,\nfrăgezimi de rugăciuni.\nDar cum crește din lumină\nctitoritul sfânt altar,\nn-are prânz și n-are cină\nmare meșter iconar.\nN-are pace pământească\nde când Vodă Basarab\nl-a poftit să zugrăvească\nmucenici cu chipul slab.\nDe doi ani pe zid așează\ncând străvechi Ierusalim,\ncând Crăciun și Bobotează,\ncând sfieli de heruvim.\nSe cutremură pereții\nde-nvieri și răstigniri.\nPe iconostas, asceții\nmerg cu tălpi de trandafiri.\nDoar o sfântă diafană\nsub un limpede inel,\ntot încearcă pe-o icoană\nsă se iște din penel.\nÎn zadar se tot frământă\nmeșter fără de răgaz.\nPentru dulcea față sfântă\nîncă n-a găsit obraz.\nN-a găsit nici ochi să-i deie,\ncât îi caută-n străfund\nde fântâni și eleșteie\nsau de ceruri ce se-ascund.\nZi și noapte, printre scule,\nlângă pânză pironit,\ncu peneluri nesătule mușcă\nzări necontenit.\nPrânz și cină dacă n-are\nși-n culcuș n-a pogorât,\nsuspinând peste culoare\nn-o-mblânzește cât de cât.\nBa o roagă și-o răsfață,\nba o ceartă cu mustrări,\ndar vopseaua lui îngheață\nși la rugi și la ocări.\nNici alintul nu-i dă vlagă,\nnici ocările puteri...\nChip și zâmbet nu se-ncheagă,\nnu vin ochi de nicăieri.\nÎn oftatul și-n pojarul\ncare-i fură somn și blid\ns-a uscat și iconarul,\nca ierarhii de pe zid.\nPeste râu, la mânâstire,\nurcă lin cu pasul mic,\no logodnică subțire\nși sfioasă ca un spic.\nVine-n zori și la amiază\ncu paner mereu adus,\nvine iar, când înserează,\nla biserica de sus.\nMiere, azimă și lapte\npentru meșterul posac,\ncare tace, zi și noapte,\nlângă scule fără leac.\n- De trei ori pe zi, la tine,\ntrist logodnic, meșter drag,\nvin purtând panere pline\nși la fel le-ntorc din prag.\nXGura ta n-atinge cană,\nnici cu mâna blid n-atingi.\nLâng-o umbră de icoană\nca o candelă te stingi.\nM-aș topi, dacă mi-ai cere,\nîn ospățul din paner,\nlapte, azimă și miere,\nsă-ți fiu cină, lângă cer.\nDar el tace. De pe buze\nnu-și desprinde un cuvânt.\nPeste pensule ursuze\nse-nconvoaie și mai frânt.\nȘi tânjește mai departe,\nși vopselele tânjesc\nlângă ceața umbrei moarte,\ncare-așteaptă chip ceresc.\nPeste râu, la mânăstire,\nurcă zilnic pasul mic\nde logodnică subțire\nși sfioasă ca un spic.\nVine-n zori și la amiază,\ncu paner mereu adus,\nși când umbrele-nserează\nla biserica de sus.\n- Meșter trist, ți-aduc zadarnic\ndarul meu de peste râu,\nlapte proaspăt, fagur darnic,\npâine tânără de grâu.\nPleacă vara, fug lăstunii,\nși-n biserică, aici,\nîncă n-ai pus chip minunii,\nbiet zugrav de mucenici.\nNici un înger nu mai cade\npe culoarea fără spor?\nDin uneltele-ți schiloade\nnu mai urcă nici un zbor?\nDe-aș putea văpăi domoale\nși dulci umbre să mă fac,\nsă dau zâmbet pânzei goale\nși penelului sărac...\nDar el tace. Nu-i desprinde\nde pe buze un cuvânt;\ncu mâini reci și suferinde,\ncum sunt mâinile de sfânt.\nȘi cum tace, ea se frânge,\nîn genunchi, pe lespezi, jos.\nÎi ia mâinile și plânge,\ndesmierdându-le duios.\nPe mâhnirea lor se lasă\ntâmpla caldă, chipul mic\nde logodnică sfioasă\nși subțire ca un spic.\nȘi pe mâinile lui slabe,\nscrise parcă pe ferești,\ncad din ochii ei podoabe\nși inele îngerești\nCad din ochii triști inele\nși pe mâinile ce zac,\nși pe hârburi de ulcele\ncu vopsele fără leac...\nMeșterul acum le simte.\nMohorât de săptămâni,\nsimte plânsul ei fierbinte\npe-nghețatele lui mâini.\nFiecare picătură\nparcă-l frige dinadins.\nAh, din nou de el se-ndură\nun crâmpei de necuprins.\nAzi, din nou, un colț de slavă\nare milă de zugrav.\nArde pensula bolnavă,\narde meșterul bolnav.\nArd vopselele-n ulcele,\nfrământate cu văzduh\nși cu lacrimile grele\ncare cad să le dea duh.\nPânza moartă se deșteaptă,\nlinii gureșe se-aprind,\nsfânta care chip așteaptă\ns-a sculat din somn zâmbind.\nDin culcușuri se ridică\ndesmorțitele culori,\ncu zvâcniri de rândunică\ndintr-un cuib trezit în zori.\nMâna meșterului trează\nluminează ca și el.\nOrice deget pare-o rază,\ncând se-atinge de penel.\n- Plângi, tu, limpedea mea Oana\nși vopseaua prinde chip.\nPlângi și, fragedă, icoana\ndin lumini o înfirip.\nPică lacrimile tale,\niar culorile surâd.\nCine le-a sculat din oale\nCa să calce somnul hâd?\nEl lucește ca o spadă\nsmulsă beznei unei teci,\nEa e freamăt alb de mladă,\nîn genunchi, pe lespezi reci.\nE uimită că el cântă\ngingășii de viers fugar...\nDar cum ochii ei se zvântă,\nmâna lui se stinge iar.\nFața pânzei se usucă\nși culori și umbre mor.\nÎn privirea lui năucă\ne un țipăt de cocor.\nDeznădejdea îl cuprinde\nși el cade din avânt,\ncu mâini reci și suferinde,\ncum sunt mâinile de sfânt.\nȘi din nou se-aprind de milă\nși de rouă ochii ei;\nîn ulcele de argilă\nard și tremură scântei.\nPe vopselele învinse\npică lacrimi feciorești,\nși pe mâinile lui stinse,\nscrise parcă pe ferești...\nȘi din nou, zvâcnind, adie\nun suspin de vânt răzleț\nprin culorile ce-nvie\ndeșteptate din îngheț.\nFruntea lui din nou străluce,\ngura cântă gingășii,\nși, trezit, penelul duce\numbrei moarte linii vii.\n- Plângi, și-n mine neprihana\nse oglindă ca-ntr-un iaz.\nPlângi, tu, limpedea mea Oana,\niar icoana ia obraz.\nPlângi, si nu pricep ce vlagă,\nce puteri m-au dezmorțit.\nPlângi, și pânza stearpă leagă,\nca o creangă, rod sfințit...\nBeat, lucrează, cântă, spune.\nÎn genunchi, cum a rămas\nca-ntr-o mare rugăciune,\nea l-ascultă fără glas.\nȘi, deodată, înțelege\ncă icoana lacrimi vrea\nși că el minuni culege\ndoar atunci când plânge ea.\nZile trec și nopți ca una,\nscuturate din mănunchi,\nși fecioara plânge-ntruna,\njos pe lespezi, în genunchi.\nTot mai tinere, mai zvelte,\npeste plânsul ei tresar\nși vopsele și unelte\nși mâini dragi de iconar.\nLacrimi și culori se-mbină\nși se fac într-un sărut\nochi de dincolo de vină,\nchip de dincolo de lut.\nFata plânge, plânsul suie\nși, pe lemn cum stă supus,\ne obrazul ei și nu e,\nparcă-s ochii ei, și nu-s.\nCu cât urcă, mai cerește\nfața Sfintei din vopsea,\ntrupul fetei se-ofilește\nsupt de pânza care-l bea.\nCu cât meșterul străluce\nîn tăria lui de-acum,\nea se frânge ca o cruce\npovârnită lângă drum...\nPar penelurile torțe,\nmâinile, fierbinți cățui,\niar el arde, beat de forțe,\nsus, în fericirea lui.\nȘi nu vede, dintre îngeri,\ncum, sub plânsul ne-ntrerupt,\ntrupul mic e numai frângeri,\ntot mai stins și tot mai supt.\nPeste râu, la mânăstire\nnu mai urcă pasul mic\nde logodnică subțire\nși sfioasă ca un spic.\nNu mai vine la amiază\ncu paner mereu adus,\nnici când tainele-nserează\nla biserica de sus.\nNici n-aduce, de cu noapte,\npentru bunul iconar,\nmiere, azimă și lapte,\nfeciorelnicul ei dar.\nCi, departe,-ntr-o colibă,\nochii vesteji de dogori\ncu lumini nu mai îmbibă\nnici peneluri, nici culori.\nDe sub cergă, mâna slabă,\ncheamă umbrele de ieri.\nGura tot de umbre-ntreabă,\nofilită de zăceri.\nUmbre cheamă, taine-ngână\nsau își strigă, lângă pat,\nmaică blândă si bătrână,\ntoată bocet si oftat.\n- Maică bună, du-te-n goană\nla biserica de sus,\nunde-un meșter pe-o icoană\nnumai zâmbete a pus.\nSpune-i mirelui, în șoaptă,\ncă mor ochii stinși de dor,\ndar că tot îl mai așteaptă,\nscufundați în bezna lor...\nOstenind spre mânăstire,\nsuie, albă, prin livezi,\npe sub crengi cu patrafire,\no măicuță de zăpezi.\nVine-n zori, la prânz, la cină,\ncu trudit și jalnic glas,\nmai bătrână când suspină,\nși mai albă, ceas de ceas.\n- Meștere cu fruntea-n stele,\niconar cu mâini de vis,\nsă te-aduc dintre vopsele\nochii oarbei m-au trimis.\nȚi-ai sfârșit de mult icoana,\nlângă ea de ce mai stai?\nParcă nu-mi auzi dojana\nși n-ai inimă, nici grai.\nCi el glas lumesc n-aude\nși nu vede chip străin.\nDoar icoana ce-i surâde\nîl îmbată ca un vin.\nNici o vorbă nu-l îmbie,\nnu răspunde nimănui.\nCa-ntr-o dulce, grea, robie,\nstă vrăjit de sfânta lui.\n- Meștere pierdut de lume,\nfăcătorule de sfinți,\nochii oarbei de sub brume\nte vor mire; să-i alinți.\nVino de le-nchide rana,\niconar de lângă Rai...\nți-ai sfârșit de mult icoana,\nlângă ea de ce mai stai?\nDar el nu mai ține minte\nplânsul ochilor secați,\nci de ochii fetei sfinte\nse îmbată cu nesaț.\nNu ascultă, nu răspunde,\nși, de vrajă istovit,\nparcă vrea să se scufunde\nîn surâsul zugrăvit...\nMaica pleacă, maica vine,\npleacă iar cu jalnic pas,\nmai bătrână de suspine\nși mai albă, ceas de ceas.\n- Fata mea, la mânăstire\nurc zadarnice poteci.\nNu-i acolo nici un mire...\nSunt doar sfinți și lespezi reci.\nPajiști verzi întind chilimuri\nși covoare ca-n povesti,\nparcă noi ierusalimuri\ncer sosiri împărătești.\nToată floarea neculeasă\npe mormântul alb s-a strâns.\nCrăngi în rochii de mireasa\nse cutremură de plâns.\nCu suspinele de mână,\ntoată bocet și lumini,\nmaică bună și bătrână\nrătăcește printre spini.\nUrcă pân' la mânăstire\nși coboară la mormânt\nNu aduce nici un mire\nochilor ce nu mai sunt.\nUrcă iar, cu trudă multă,\nprintre spinii nesătui.\nNici un mire n-o ascultă\nsus, în fericirea lui.\nPașii-abia mai pot s-o poarte\npe poteci cu pietre seci...\nEl rămâne mai departe\nlângă sfinți și lespezi reci.\n- Doamne, din lumești podoabe\nridicași, pe trudă grea,\nsfinte ziduri basarabe,\nlimbă vremilor să dea.\nDe la sfeșnic la icoană,\nde la strană la triod,\ntoate sunt, fără prihană,\ndarul tău de voievod.\nȘi, smerit și preajertfelnic,\ndaniei de peste veac\ni-ai pus cel dintâi jertfelnic\nlângă cel dintâi colac.\nDeci, Măria Ta, se cade\nsă știi câte sunt și cum:\nIconarul încă șade\nîn biserică și-acum.\nDe-a sfârșit de mult cu treaba,\nnu vrea galbeni, nici arginți,\ndar întârzie degeaba\nprintre candele si sfinți.\nDe-a pus magilor privire\nși arhanghelilor pas,\nîntr-o galeșă uimire,\nlângă sfântă a rămas.\nCând călugării l-alungă,\nel se-ntoarce mai aprins.\nNeagră patimă și lungă\nde icoană l-a cuprins.\nVodă zice: știm icoana,\nmult ne miră și pe noi.\nParc-un înger și-a pus pana\npe obrajii calzi și moi.\nFruntea-i scrisă — pare-mi-se —\ncu penel din alte vieți,\niar surâsu-i smuls, ca-n vise,\nne-nceputei frumuseți.\nBietul vostru meșter, poate,\ns-a smintit când a crezut\nc-a scos el aceste toate\ndin vopseaua lui de lut.\nS-a smintit și-n pătimirea\ngrea de vină și alean,\nîndrăgind nemărginirea\nunui chip nepământean...\nCu mâhnire se cuvine\npândă aspră de pândar.\nAzi, icoana nu mai ține\nde-un vremelnic iconar...\nCi minunea ei senină\ne a rugii celor mulți,\ncare vin de i se-nchină,\nde la Vodă la desculți.\nCând o spadă de jăratic\ntaie zarea, când un bici.\nCerul negru și sălbatic\nvarsă ploaie cu bășici.\nBeznele își fierb ceaunul\nsus, pe tunet de potop.\nÎnc-un fulger, încă unul,\ncade-n inimă de plop.\nNoaptea joacă-n pielea goală\npe lungi strune de țambal.\nDin grozav cazan de smoală\niese râul peste mal.\nSe mai rupe-n cer o grindă\nsau în iad câte-un zăgaz.\nStrăjile se-adună-n tindă\ncu sudălmi și cu necaz.\nSub puhoaiele zălude,\nprin mocirle de nămol,\no nălucă-n straie ude\ndă bisericii ocol.\nUmbra vine pe șuvoaie,\nnumai ochi adânci și goi,\nnumai zdrențe lungi de ploaie,\nnumai umblet de strigoi.\nCu bufniri de vânt pătrunde\npe fereastră în altar.\nCând în beznă se ascunde,\ncând pe fulger calcă iar.\nPași desculți și uzi coboară\ndogorind de-aprins îndemn.\nMâna smulge, ca o ghiară,\nChipul fraged scris pe lemn.\n- Nimeni nu ne mai desparte,\nSfântă albă, cer deschis.\nRaiul vieții fără moarte\npe obrazul tău e scris.\nChipul Tainei, smuls din cuie,\nlângă inimă l-a pus.\nparcă-i Oana lui și nu e;\nparcă-s ochii ei și nu-s.\nFuge. Fulgerul l-arată.\n-Uite meșterul nebun!\nPânda chiuie mușcată,\npașii lui nu se supun.\n- Dă-ne meștere, icoana,\nunde-alergi, zănatic fur?\nBălțile, zbârlindu-și blana,\ncresc ca haitele-mprejur.\nZările-și trimet, grăbite,\ncătre el câte-un hanger.\nBat năpraznic din copite\nhergheliile din cer.\nMai adânc la piept își strânge\nvraja sfintei fără veac.\nPloaia-n drum se face sânge,\nsânge bălțile se fac.\n- Meștere beteag de minte,\ndă-ne Sfânta înapoi!...\nEl o strânge mai fierbinte:\no tulpină amândoi.\nMai aproape, mai aproape,\nrâul spumegă turbări.\nPe dihănii mari de ape\nvin pădurile călări.\n- Nimeni nu ne mai dezleagă,\nSfântă albă, rai cules.\nCeru-ntreg și lumea-ntreagă\nîn surâsul tău se țes.\nApe lacome și hoațe\ncască negrul lor gâtlej.\nCu icoana strânsă-n brațe,\npiere meșteru-n vârtej.\nCurgi, lumină, curgi baladă,\nși tu, râule senin.\nZiua paște ca o iadă\nroua câmpului sorin.\nVerde apa de bulboană,\nDin adâncuri ce-ai adus?\nBa e zâmbet, ba icoană,\nba e chip căzut de sus...\nUluiți, culeg plutașii\ntaina galeșului chip.\nMâinile scriu cruci, și pașii\nîngenunche pe nisip.\nDe surâsul blândei fețe\nnu se satură cât vor,\nSorb senina frumusețe\ncum ar bea dintr-un izvor.\nVăd, și nu pricep de unde\ns-o fi fost ivit în dar,\ndin tăceri de ape-afunde,\ntaina fără de hotar.\nDar, cucernici în smerire,\nduc plutașii chipul sfânt\nla domneasca mănăstire,\npeste vreme și mormânt.\nȘi minunea din lumină\nse re-ntoarce celor mulți,\ngloatei care i se-nchină,\nde la Vodă la desculți.\n","date":"01-06-2009","img":"","permalink":"https://axaneamului.ro/posts/magazine/axa-ii/18/balada-iconarului-de-langa-rai/","series":["AXA ANUL II"],"tags":null,"title":"Balada iconarului de lângă Rai","youtube":""},{"author":"Florin Stuparu","categories":null,"content":"Încheind acel articol despre satanismul muzicii rock (vezi Axa, numărul 17), spuneam că vom reveni cu un cuvînt mai cuprinzător despre ce ar trebui să înțelegem prin „satanism” în general. Iată că azi ne ținem de cuvînt.\nVoi începe tot de la mărturisirile copiilor noștri, rău crescuți în familie și apoi în școală, care își desăvîrșesc educația mai ales pe Internet. Să citim, de pildă, cîte ceva pe http://www.adeptiisatanei.iad.ro/, site al „sataniștilor tradiționali”:\n„Satana a fost dintotdeauna cunoscut ca aducătorul de cunoștințe și un simbol al cunoașterii. Toate religiile străvechi s-au bazat pe puterea șarpelui (Satanei)1. Satanismul, care în trecut nu avea această denumire, este religia originală. Este suficient să vezi hieroglifele din vechile piramide sau inscripțiile de pe diferite monumente [,ca] să observi că acolo erau informații cum să ajungi un Zeu. Cei morți purtau cu ei un mesaj spre lumea de dincolo, pentru a fi reîncarnați zei. [...] Poate nu credeți aceste lucruri, dar Satanismul este mult mai vechi decît Creștinismul! În Egipt sau găsit picturi ale Vechilor Zei, Baal, Beelzebub, Dagon, Nergal, Belial și mulți alții.\nNumele de Lucifer provine din Latină, «lux» - lumină și «fer» - purtător (Purtătorul de Lumină)2. [...]. Lucifer era personificarea înțelepciunii, cunoașterii și a frumuseții3.”\nDincolo de agramatisme, cele scrise de acești tineri sînt, fără voia și fără știința lor, cît se poate de adevărate, dacă le vezi după adevăr. Să le tîlcuim pe rînd:\nAșa este, „Satana a fost cunoscut ca aducătorul de cunoștințe și un simbol al cunoașterii”. Al cărei cunoașteri însă? Al aceleia pe care omul nu ar fi trebuit să o aibă, al cunoașterii oprite de Făcătorul său, adică al cunoașterii răului. Adam nu era destul de întărit pentru aceasta, și iată pricina poruncii pe care a primit-o de la Făcătorul său: „Din toți pomii din rai poți să mănînci, iar din pomul cunoștinței binelui și răului să nu mănînci! Căci, în ziua în care vei mînca din el, vei muri negreșit!” (Facerea 2:16, 17).\nDespre pomii raiului, despre „pomul cunoștinței binelui și răului” și despre porunca dată omului de a nu mînca din el, Sfîntul Grigorie Teologul zice așa:\n„Pe viețuitorul acesta [pe om] l-a pus în rai (oricare a fost raiul cîndva), cinstindu-l cu voință liberă, ca binele să fie nu mai puțin al celui ce îl alege (al omului) decît al Celui ce a dat semințele (al lui Dumnezeu); lucrător de pomi nemuritori - poate de gîndiri dumnezeiești, fie mai simple și mai de jos, fie mai desăvîrșite și mai înalte; gol cu simplitatea, și cu nevicleșugul și cu viața cea fără de meșteșug (care nu avea trebuință de meșteșuguri) și fără de tot acoperămîntul și apărarea; căci astfel trebuia să fie cel ce s-a zidit dintru început. Și îi dă lege, ca o materie și pricină a stăpînirii de sine [voinței libere], iar legea era porunca din care pomi (adică gîndiri dumnezeiești) trebuia el să se împărtășească și de care să nu se atingă. Iar acesta era pomul cunoștinței, care nici nu s-a sădit rău din început, nici nu s-a oprit pentru vreo zavistie [a lui Dumnezeu față de om]. Să nu își trimită într-acolo limbile lor luptătorii de Dumnezeu, nici să urmeze șarpelui (adică diavolului)! Ci pomul era bun dacă omul s-ar fi împărtășit de el în bună vreme. Căci pomul era privire (adică gîndire) înaltă - după socoteala mea - la care a se sui le este fără de primejdie acelora ce sînt mai desăvîrșiți cu deprinderea, dar nu bun celor ce încă sînt mai simpli și mai lacomi cu pofta; așa cum nici hrana cea desăvîrșită nu este folositoare celor ce încă sînt plăpînzi și au încă trebuință de lapte. Iar după ce - din zavistia diavolului și din bîntuiala pe care a pătimit-o muierea (ca o mai molatică), pe care a adus-o și lui Adam (ca o mai înduplecătoare, vai de neputința mea, căci a mea este cea a strămoșului) - [așadar după ce omul] a uitat porunca ce i s-a dat și s-a biruit de gustarea cea amară (Facerea 3:21-23), atunci se izgonește pentru păcat și de la pomul vieții, și din rai, și de la Dumnezeu; și se îmbracă cu «hainele de piele», cu trupul acesta gros, și muritor și aspru. Și aceasta cunoaște mai întîi, adică rușinea sa, și se ascunde de la Dumnezeu. Totuși, și de aici cîștigă ceva: moartea, anume curmarea păcatului, ca să nu fie răul fără de moarte și veșnic. Și astfel munca [pedeapsa] se face iubire de oameni. Căci așa cred eu că muncește Dumnezeu.”\nȘi întocmai așa s-a petrecut. Căci Satana - fostul „Lucifer”, „purtătorul de lumină”, cel care voise să se așeze în locul lui Dumnezeu, despre care Proorocul Isaia povestea: „Cum ai căzut tu din ceruri, stea strălucitoare, fiu al dimineții?! Cum ai fost aruncat la pămînt, tu, biruitor de neamuri! Tu, care ziceai în cugetul tău: «Ridica-mă-voi în ceruri și mai presus de stelele Dumnezeului celui puternic voi așeza jilțul meu! În muntele cel sfînt voi pune sălașul meu, în fundurile laturei celei de miazănoapte. Sui-mă-voi deasupra norilor și asemenea cu Cel Preaînalt voi fi»” (Isaia 14:12-14) - Satana așadar, pizmuindu-l pe om, a ispitit-o pe femeie, îndemnîndu-l pe om să cadă în același păcat ca și acela al lui: trufia. Vrăjmașul i-a spus Evei (prin șarpe, într-adevăr): „«Dumnezeu a zis El oare să nu mîncați roade din orice pom din rai?» Iar femeia a zis către șarpe: «Roade din pomii raiului putem să mîncăm; numai din rodul pomului celui din mijlocul raiului ne-a zis Dumnezeu: „Să nu mîncați din el, nici să vă atingeți de el, ca să nu muriți!”» Atunci, șarpele a zis către femeie: «Nu, nu veți muri! Dar Dumnezeu știe că în ziua în care veți mînca din el vi se vor deschide ochii și veți fi ca Dumnezeu, cunoscînd binele și răul.» De aceea, femeia - socotind că rodul pomului este bun de mîncat, și plăcut ochilor la vedere și vrednic de dorit, pentru că dă știință - a luat din el și a mîncat și a dat bărbatului său și a mîncat și el. Atunci, li s-au deschis ochii la amîndoi și au cunoscut că erau goi, și au cusut frunze de smochin și și-au făcut acoperăminte” (Facerea 3:1-7).\nFapte despre care insuflatul de Dumnezeu Sfînt Ioan Gură de Aur zice așa:\n„Dumnezeu spusese: «Să nu vă atingeți de el, ca să nu muriți!» Diavolul spune: «Nu veți muri cu moarte!» Mai mult, diavolul nu se mulțumește cu atît, rostind cuvinte potrivnice celor ale lui Dumnezeu, dar, zavistnic fiind, Îl hulește pe Ziditor, pentru a-și putea strecura înșelăciunea, ca să o poată sminti pe femeie, spre a-și ajunge scopul. Și spune: «Nu veți muri cu moarte. Căci Dumnezeu știa că în ziua în care veți mînca din el vi se vor deschide ochii voștri și veți fi ca niște dumnezei, cunoscînd binele și răul.»\nIată momeala întreagă! A umplut paharul cu otravă, l-a dat femeii; dar femeia n-a vrut să vadă că e aducător de moarte - ar fi putut cunoaște aceasta chiar de la început, dacă ar fi voit. Dar ea nu a făcut așa: cînd l-a auzit pe diavol că pentru aceasta i-a oprit Dumnezeu să mănînce din pom - pentru că «știa că vi se vor deschide ochii voștri și veți fi ca niște dumnezei, cunoscînd binele și răul» - s-a îngîmfat cu nădejdea că are să ajungă asemenea lui Dumnezeu. Și a început deci să-și închipuie lucruri mari. Așa sînt uneltirile vrăjmașului. Ne urcă prin înșelăciune la mare înălțime, ca să ne coboare de acolo în adîncul prăpastiei. Închipuindu-și așadar că va ajunge asemenea lui Dumnezeu, femeia s-a grăbit să mănînce din pom. Acolo îi era deci și gîndul, și mintea; nu se gîndea la altceva decît cum să bea paharul pregătit de vicleanul demon. Femeia a primit, prin sfatul șarpelui, otrava aceea pierzătoare. [...]\nMare a fost și trîndăvia bărbatului! Da, și ea era de aceeași ființă cu el, îi era femeie, dar ar fi trebuit să-i sune încă în urechi porunca lui Dumnezeu și să o aleagă mai bine pe aceasta în locul acelei pofte deșarte! Ar fi trebuit să nu ia parte la călcarea poruncii, să nu se lipsească pentru o mică plăcere de atît de mari bunătăți, să-L supere atîta pe Binefăcător, Care îi arătase atîta iubire de oameni și îi dăruise o viață lipsită de trudă și dureri. Nu putea oare să se bucure din belșug de toate celelalte bunătăți din ral? Pentru ce așadar, cînd porunca era atît de ușor de păzit, n-a vrut nici el s-o păzească? Dar poate că a auzit de la femeie făgăduința sfatului pierzător și, îngîmfat și el de nădejde, a fost gata să mănînce. De asta și pedeapsa i-a lovit pe amîndoi.”\nȘi urmează Sfîntul Ioan cel cu gura de aur: „Nu mîncarea din pom le-a deschis lor ochii – căci ei vedeau pomul și înainte de a mînca - ci mîncarea din pom a fost temei de neascultare și de călcare a poruncii date lor de Dumnezeu, din care pricină li s-a luat și slava care-i înconjura și s-au făcut nevrednici de o cinste atît de mare. De aceea Scriptura, următoare obiceiului ei, spune: «Au mîncat, și li s-au deschis ochii lor și au cunoscut că erau goi.» Din pricina călcării poruncii, fiind goliți de ajutorul cel de sus, au simțit că sînt cu trupul gol, ca să cunoască bine, prin rușinea ce i-a cuprins, în ce prăpastie i-a dus călcarea poruncii Stăpînului. Ei, care mai înainte se bucurau de atît de mare îndrăznire; ei, care nici nu știau că sînt goi - căci nici nu erau goi, fiindcă slava de sus îi acoperea mai bine decît haina - după ce au mîncat, adică după ce au călcat porunca, au ajuns la atîta înjosire, încît au căutat acoperămînt, nemaiputînd suferi rușinea. Da, călcarea poruncii le-a luat îmbrăcămintea aceea străină și nemaiauzită - adică slava și bunăvoința cea de sus, cu care erau îmbrăcați - și i-a făcut să-și simtă goliciunea și să fie cuprinși de rușine nespusă. «Și au cusut frunze de smochin și și-au făcut acoperămînt împrejurul lor.»”\nIată în ce stă toată reaua filosofie a satanei, iată ce este satanismul: a vrea să fii dumnezeu împotriva lui Dumnezeu. Căci așa zisese și așa a judecat și omul cel abia zidit; cel dintîi „satanist” a fost strămoșul Adam (de fapt, după strămoașa Eva; dar el, fiind „cap”, nu ar fi trebuit să o urmeze). Satanismul nu este așadar decît cel mai curat umanism, dorința omului de a ajunge dumnezeu prin sine însuși. Și, ascultînd de îndemnul satanei, omul a căzut din ascultarea pe care o datora Făcătorului și Stăpînului său și s-a pus de bună voie sub ascultarea răului său povățuitor. Atunci, el a căzut din vrednicia sa și a început viața pentru care Părintele nu îl sortise, aceea a suferinței și a morții, urmată de moartea și de chinul cel veșnic în împărăția răului, pe care doar împărtășirea de Hristos-Dumnezeul cel întrupat avea să o poată curma.\nDar să ne întoarcem la „adeptiisatanei.iad.ro”, care zic cu toată îndreptățirea că „toate religiile străvechi s-au bazat pe puterea șarpelui (Satanei). Satanismul, care în trecut nu avea această denumire, este religia originală [„originară” voiau să zică].” Asta am spus și noi mai sus: de la început, omul L-a părăsit pe Făcătorul său și s-a pus în slujba vrăjmașului diavol, fiind mușcat de inimă de același păcat al trufiei. Numai că, după alungarea din rai, urmașii lui Adam au fost povățuiți de „stăpînitorul lumii acesteia” (Ioan 12:31) către alte și alte răutăți. Căci, îndepărtîndu-se tot mai mult de Dumnezeu, ei au ajuns cu totul în puterea satanei. Mîndriei de care a fost atins Adam i-a urmat zavistia4 și mîndria lui Cain, care au dus la prima ucidere a omului de către om. Mai departe, au venit răutățile Cainiților, pe care le-au urmat la o vreme și Aveliții (urmașii lui Avel). Nici potopul nu a oprit răutatea oamenilor, care au ajuns să se unească întru răutate, construind acel turn prin care voiau să se suie la „cer”5. Adică și-au pus în gînd întocmai ceea ce voise și Satana: „și mă voi sui la tronul Celui prea-înalt!”\nPînă la Babel, oamenii Îl cunoșteau încă pe Dumnezeu, știau Cine este Ziditorul, Părintele și Stăpînul lor. După amestecarea limbilor și răspîndirea lor pe tot pămîntul, L-au uitat însă cu desăvîrșire și au căzut cu totul în înșelarea diavolului cel mare. Și ce au făcut? S-au apucat să se închine făpturilor:\na) astrelor, văzute ca făpturi însuflețite și cuvîntătoare („raționale”): soarelui, lunii și stelelor;\nb) stihiilor: pămîntului, apei, focului și aerului;\nc) patimilor omenești personificate: de pildă, zeii Elinilor\nd) și, de fapt, dracilor6\ne) și lucrurilor făcute de ei înșiși („cultura” și „civilizația”), adică lor înșile, cunoașterii lor căzute și de nici un folos.\nDupă cum spune Sfîntul Atanasie cel Mare:\n„Oamenii, întorcînd spatele Binelui, au dat chip nimicului, înlocuind Adevărul, și au îmbrăcat în cinstea cuvenită lui Dumnezeu pe demoni, pe oameni și pietrele, căutînd cunoașterea lor în locul cunoașterii lui Dumnezeu.” Aceasta e „religia originară” în care a zăcut omenirea pînă la întruparea Dumnezeu-Cuvîntului, care a refăcut părtășia omului cu Ziditorul său. Cum zice, de pildă, același Sfînt Părinte Atanasie:\n„De cînd au început oamenii să părăsească credința în idoli, dacă nu de atunci cînd a venit Dumnezeu-Cuvîntul cel adevărat la oameni? De cînd au început să înceteze pretutindeni vrăjitoriile, dacă nu de atunci cînd S-a arătat pe pămînt Mîntuitorul? De cînd au început să fie disprețuiți așa-numiții de către poeți «zei» și «eroi», ca niște simpli oameni muritori, dacă nu de atunci cînd Domnul a săvîrșit biruința asupra morții și de cînd a făcut nestricăcios trupul luat de El, înviindu-l din morți? De cînd a fost disprețuită înșelăciunea și nebunia dracilor, dacă nu de atunci cînd Puterea și Cuvîntul lui Dumnezeu - Care e și Stăpînul tuturor acestora, pogorînd pentru slăbiciunea oamenilor - S-a arătat pe pămînt? De cînd meșteșugul și școlile vrăjitoriei au început să fie părăsite, dacă nu de atunci cînd s-a petrecut arătarea dumnezeiască a Cuvîntului între oameni? Și, peste tot, de cînd a înnebunit înțelepciunea Elinilor, dacă nu de atunci cînd Înțelepciunea cea adevărată a lui Dumnezeu S-a arătat pe pămînt? [...] Căci odinioară toată lumea și tot locul erau amăgite de credința în idoli și oamenii nu se gîndeau la nimic altceva decît să-i cinstească pe idoli ca zei. Dar acum, în toată lumea, oamenii părăsesc eresul idolilor și aleargă la Hristos; și, închinîndu-se Lui, Îl cunosc prin El și pe Tatăl, pe Care nu-L știau. E lucru minunat că - aflîndu-se felurite capiști cu zecile de mii, și fiecare loc avîndu-și idolul său și așa-zisul «zeu» al unora neizbutind să-și întindă puterea peste locul vecin, ca să-i înduplece și pe vecini, și primind închinare numai de la credincioșii lui (căci nimeni nu se închina zeului vecinului, ci fiecare își păstra idolul său, socotind că el e domnul tuturor) - e lucru minunat așadar că singur Hristos primește închinare de la toți, fiind unul și același pretutindeni.”\nIată însă că, după două mii de ani de la întruparea lui Hristos-Dumnezeu, Satana și diavolii lui scot din nou capul și se arată în priveliște cu toată îndrăznirea. Cum este cu putință aceasta? Este foarte cu putință, dacă ținem seama că lumea botezată L-a uitat pe Hristos-Dumnezeu, s-a lepădat de El și a ajuns să trăiască iarăși păgînește, în ciuda demagogiei „creștine” ce este azi mai puternică decît oricînd. Astfel încît satanismul propovăduit fățiș ca „filosofie de viață” în vremea noastră antihristică este unul dintre cele mai limpezi semne apocaliptice. Apocalipsa vorbește deslușit (de pildă la capitolul 9:13-16) despre dezlegarea îngerilor celor întunecați „pentru a tulbura neamurile. Și pe Creștini îi vor tulbura, încît și aceștia se vor scula unul asupra altuia, ca să se arate cei lămuriți și credincioși și pentru ca cei vrednici să dobîndească o și mai mare răsplătire, învrednicindu-se de locașurile cele de sus, ca niște grîu copt și curat. Și pentru ca pleava, necredincioșii și cei prea-păcătoși și care nu s-au pocăit, fiind munciți aici prin draci, după dreptate, la judecată să primească o pedeapsă mai milostivă” (după cum tîlcuiește Sfîntul Andrei al Neochesariei, acum 1500 de ani).\nCel mai deslușit se vorbește despre aceasta la capitolul 20 al Apocalipsei, stihurile 1-3, unde Sfîntul Ioan Teologul zice așa:\n„Apoi, am văzut un Înger coborîndu-se din cer, avînd cheia adîncului și un lanț mare în mîna lui. Și l-a prins pe balaur, pe șarpele cel vechi, care este diavolul și satana, și l-a legat pe o mie de ani. Și l-a aruncat în adînc, și l-a închis și a pecetluit deasupra lui, ca să nu mai amăgească noroadele, pînă ce se vor sfîrși cei o mie de ani. După aceea, trebuie să fie dezlegat cîtăva vreme.”\nStihuri pe marginea cărora același Sfînt Andrei tîlcuiește astfel:\n„Aici, [Teologul] vorbește de surparea și pierderea diavolului care s-a făcut în vremea patimilor Stăpînului, cînd Hristos l-a judecat pe diavolul, ce se socotea a fi tare, ca să nu mai arunce pe nimeni în prăpastie. Și aceasta se vede de la dracii care-L rugau pe Iisus să nu-i trimită «în adînc». (Scolie: Gheena le este înfricoșată și dracilor. Iar că «diavolul s-a legat» însemnează pierderea slujirii idolilor, sfărîmarea capiștilor idolești, încetarea jertfelor sîngeroase și plinirea voii lui Dumnezeu și cunoașterea Lui de către toată lumea.) Iar marele Justin [Mucenicul și Filosoful] zice că diavolul știa de la început că a fost judecat să meargă în prăpastie și în focul gheenii la vremea întrupării lui Hristos. Și porunca de pierzare asupra diavolului este de la Hristos, dar acelei porunci i-a slujit un înger, ca să arate că diavolul este mai slab în putere decît Puterile cerești și că în zadar îndrăznește el asupra stăpînirii care le stăpînește pe toate. Iar «lanț», după cunoștința noastră, numește puterea cu care l-a legat și a prins puterea lui cea vicleană. Iar «mia de ani» cît va fi legat nu putem ști cît este cu numărul. Tot așa, și cuvîntul poruncit „într-o mie de noroade” spus de David nu putem zice că înseamnă zece sute, ci mulțime multă7. Așa și aici, socotim că acest număr este însemnare a mulți ani. Însă mulțimea aceasta a anilor se înțelege că va dura pînă cînd se va propovădui pretutindeni Evanghelia și se va înrădăcina în lume sămînța bunei credințe. «O mie de ani» este și vremea de la întruparea lui Hristos pînă la venirea lui Antihrist - care ar putea fi zece sute sau mai mult, sau mai puțin - precum singur Dumnezeu știe, Cel ce știe anii fiecăruia dintre noi și a judecat a fi de folos îndelunga-răbdare și lungimea vieții. Iar după aceea, Antihrist va tulbura toată lumea, luînd în sine lucrarea Veliarului [Satanei], începătorul răutății, și vărsînd drojdiile răutății lui celei otrăvite între oameni, căci își știe nesfîrșirea muncii sale. De ale cărui fapte rele să ne izbăvească pe noi Atot-milostivul Dumnezeu, și să ne ferească de munca cea gătită aceluia și slugilor lui și să ne arate părtași veșnicelor bunătăți gătite celor ce vor sta împotriva lui pînă la vărsarea sîngelui lor. Căci Aceluia I se cuvine mila spre cei ce nădăjduiesc în El, și de la toate Sfintele Puteri îngerești și de la oamenii cei de pe pămînt mulțumire și închinăciune, împreună și Tatălui și Duhului cel de viață făcător, acum, și pururea și în vecii vecilor. Amin!”\n Note 1 șarpele nu este Satana, decît cu închipuire, metaforic. șarpele care a ispitit-o pe Eva era chiar animalul pe care îl cunoaștem, doar că nu se tîra. Și nu a vorbit el însuși cu femeia, căci nu era cuvîntător (rațional), ci prin el a vorbit diavolul.\n2 Așa era în clipa zidirii sale, fiind cea dintîi făptură și a doua lumină a rațiunii, după Ziditorul a toate.\n3 ”„Personificare a înțelepciunii, cunoașterii și frumuseții” nu a fost niciodată pentru noi, căci omul s-a zidit cîndva după căderea lui Lucifer din cinstea și vrednicia sa, așadar după ce ajunsese „prinț al întunericului”.\n4 Zavistia este invidia înjugată cu ura.\n5 „În vremea aceea, era în tot pămîntul o singură limbă și un singur grai la toți. Purcezînd de la Răsărit, oamenii au găsit în țara Senaar un șes și au descălecat acolo. Apoi au zis unul către altul: «Haide să facem cărămizi și să le ardem cu foc!» Și au folosit cărămida în loc de piatră, iar smoala în loc de var. Și au zis iarăși: «Haidem să ne facem un oraș și un turn al cărui vîrf să ajungă la cer și să ne facem faimă înainte de a ne împrăștia pe fața a tot pămîntului!” (Facerea 11:1-4).\n6 Cum zice deslușit dumnezeiescul împărat și prooroc David: „Căci toți dumnezeii «neamurilor» [păginilor] sînt draci, iar Domnul cerurile a făcut” (Psalmul 95:5).\n7 „Adusu-Și-a aminte în veac de așezămîntul Său, de cuvîntul ce a poruncit întru o mie de neamuri” (Psalmul 104:8). Stih pe care Fericitul Teodorit al Chirului îl tîlcuiește așa: „Prin acestea, ne învață îndelungarea și statornicia făgăduințelor făcute către Avraam, căci cuvîntul nu este covîrșitor, după cum au socotit oarecari, ci adevărat și dumnezeiesc. Și Dumnezeul tuturor S-a făgăduit că întru sămînța lui Avraam se vor blagoslovi toate neamurile, iar sămînța lui după trup este Stăpînul Hristos, Care are stăpinirea veșnică și împărăția nepieritoare. Aceasta arată încă și pomenirea celor «o mie de neamuri», căci cuvîntul nu însemnează număr de ani, ci îndelungarea și veșnicia.”\n","date":"01-06-2009","img":"https://axaneamului.ro/posts/magazine/axa-ii/18/satanismul-de-la-adam-la-new-age/images/0.jpg","permalink":"https://axaneamului.ro/posts/magazine/axa-ii/18/satanismul-de-la-adam-la-new-age/","series":["AXA ANUL II"],"tags":["Oglinda vremii"],"title":"Satanismul, de la Adam la New Age","youtube":""},{"author":"Nil Arcașu","categories":null,"content":"Într-o vreme ca a noastră, cu evenimente curgând avalanșă peste capul omului, multe lucruri trec neobservate, lucruri care adesea depășesc sfera imediatului pur utilitar, purtătoare de sensuri mai mult ori mai puțin oculte.\nZilele trecute mi-a căzut în mână o cutie de chibrituri, aparent „inofensivă”. Uitându-mă atent ce-mi văd ochii: pe frontispiciu sunt desenate niște imagini ce nu pot fi asociate în nici un caz cu industria chibriturilor: doi lei / grifoni stând față în față între care se află aprins un băț de chibrit – de fapt o faclă, ale căror creștet se sprijină pe extremitățile unui arc de cerc încununat cu cinci pentagrame, ansamblu încheiat cu un alt arc de cerc sugerând curcubeul, totul desigur pe fond verde.\nPentru un creștin familiarizat cât de cât cu simbolistica, decriptarea nu e greu de făcut: reprezentările sunt simboluri ale Noii Ere întâlnite în recuzita simbolisticii iudeo-masonice, comuniste și a Uniunii Europene.\nLeul, animal puternic, orgolios ca și grifonul sugerând divinitate și bărbăție, motiv întâlnit în heraldica Evului Mediu încorporat în simbolistica francmasonică „patronează” una dintre loji numită „Clubul Leilor”, care ca și „Rotary” desfășoară o activitate prodigioasă în România.\nNu întâmplător leul, „rege al animalelor”, simbol al forței și autorității, despre care se crede că „ar putea să privească în soare fără să clipească”, este întru totul compatibil cu ideologia și practicile imperialiste ale masoneriei a cărei încredere, ambiție și trufie sfidează nu numai făptura ci și cerul. Masculinitatea și mai ales ferocitatea leului inspiră masoneriei o anume morală față de omul de rând, „ignorant” și „ne(i)luminat”, numită pretențios „evoluție” și „supraviețuire” a speciilor, dar și în politica cea de toate zilele instrumentată tot de masonerie.\nÎn cultura vechilor civilizații, leul împrumută însușiri divine fiind perechea complementară a unor zeițe (Cibele, Artemis, Fortuna). În Egipt, Sehmet, zeița războiului era reprezentată ca o leoaică în timp ce leul cu discul solar pe cap îl reprezenta pe zeul Rê. În antichitate, zeii și eroii timpurilor legendare, de pildă Herakles, deseori erau înfățișate ca învingători de lei pentru a se evoca victoria minții omului asupra naturii animale. Oamenii care călăresc pe lei, simbolizează luare în stăpânire a puterii divine. În Japonia leul este numit „câinele lui Buddha” străjuind intrarea în temple. În alchimie leul este pe deoparte un simbol al materiei primare, sulful, însă pe de altă parte este „leul roșu” al „pietrei filosofale” finite. Simbolistica psihologiei abisale consideră leul ca o ființă care de o extraordinară și perfect stăpânită energie, care domină fără efort chiar și în stare de repaus; când atacă este de nestăpânit, iar în luptă este prin urmare nimicitor. (Hans Biedermann, „Dicționar de simboluri”- vol I, Ed. Saeculum, 2002).\nÎnzestrat cu asemenea însușiri oculte, inspirând vigoare, noblețe, dârzenie, însușite („călărite”) de om prin „victoria minții” – leul își are așadar – locul său „merituos” în simbolistica masonică ce, firește nu poate să rămână insensibilă la astfel de ispitiri care spiritualizate, psihic și fizic conferă extaz și infailibilitate demonice.\nUn simbol cu conotații oculte este torța. În Dicționarul de simboluri (vol. 3) al lui Jean Chevalier și Alain Gheerbrant (Ed. Artemis, 1995), torța este asociată cu lumina și curcubeul Iris, strâns legată de miturile Greciei antice, prezentată drept simbol al purificării cu ajutorul focului și al inspirației, lumină ce ne călăuzește în străbaterea infernului și a căilor de inițiere.\nHans Biedermann susține că în sens simbolic și la ceremonii, torța este mai mult decât o simplă sursă de lumină. Flacăra ei pare că aduce la viață tot ce se află în jurul său, fapt pentru care este adesea folosită la manifestații, precum și la demonstrațiile politice. Torța era folosită cândva în multe culturi religioase, cum ar fi cultul zeului Mithras simbolizând viața și moartea; alături de zeul soarelui care ucide tauri stau geniile Cantes (simbolizând viața, lumina) cu torțele ridicate și Cantopates (moartea, întunericul) cu torțele înclinate. Torța stinsă este un simbol al morții putând fi văzută în mâna amorașilor alegorici, de pe pietrele funerare, în fapt diavoli ai patimii desfrânării, patimă care odată cu moartea se „stinge” în trup. Aparenta vioiciune a flăcării unei torțe fac din acesta simbol al redeșteptării, motiv pentru care o întâlnim în reprezentările (tablouri, statui, monumente) legate de marile transformări sociale, îndeosebi în seminariile, emisiunile ori publicațiile despre revoluții.\nFăclia, simbol păgân al „focului” sacru furat de Prometeu din cer simbolizează luarea în stăpânire a stihiilor, „monitorizarea” trufașă a „puterii nevăzute” ajunsă la „mâna omului”, filozofie care stă la baza „ritualului” cunoscutei „flăcări” olimpice prezentă și în mausoleele comuniste (notă: o asemenea „flacără” poate fi văzută arzând permanent în fața Facultății de Medicină din Iași) dar și în ceremoniile alchimiste și sataniste (notă: vezi adunările nocturne ale ku klux klan-ului). Deopotrivă focul apare și în miturile cosmogonice ale unora dintre vechile civilizații. Indispensabil arderii jertfelor păgânești, străjuind altarele templelor și capiștilor, focul ajunge atât de cinstit în practicile persanilor zoroaștri încât i se închinau ca lui Dumnezeu.\nÎn simbolistica masonică, făclia răsturnată, întoarsă cu susul în jos, semnifică condamnare, anatemizare (notă: vezi cele două făclii întoarse, sculptate în piatra ce străjuiește mormântul lui Eminescu).\nFăclia, simbol al dăinuirii ideologiei comuniste o aflăm permanent în publicațiile politice și în manualele școlare ale vremii, dar și în broșurile și pliantele U.E.\nAtributele oculte ale torței izvorâse din întrebuințarea ritualică a focului în credințele păgâne. Investit cu puteri divine, menirea lui era aceea de purificare, curățire, înlăturare a vinovăției conștiinței umane, producând nemurirea. De pildă taoiștii intră în foc pentru a se „elibera” de condiția umană în timp ce druizii pentru a feri vitele de epidemii le treceau prin foc. Anumite incinerări rituale au drept origine acceptarea focului în calitate de vehicul sau mesager către lumea cealaltă. În „De bello Gallico”, împăratul roman Iulius Cezar, pomenește despre manechine mari de răchită în care galii închideau oameni și animale după care le dădeau foc. Focul este prelungirea prin ardere a luminii. În sanscrită focul și puritatea sunt numite cu un termen comun. Acestui foc, „spiritualizant” i se adaugă riturile de incinerare, soarele, focurile de elevație și de sublimare, orice foc care transmite o intenție de purificare și de lumină.\nDar focul prezintă și un aspect negativ: el întunecă și sufocă datorită fumului său, arde, consumă, distruge; e vorba de focul pasiunilor, al pedepsei, al războiului. Conform interpretării analitice a lui Paul Niel, focul terestru simbolizează intelectul. Flacăra care urcă spre cer figurează elanul spre spiritualizare, intelectul în forma sa evolutivă pus în slujba spiritului (Jean Chevalier și Alain Gheerbrant, „Dicționar de simboluri”, vol. 2, Ed. Artemis, 1995).\nDeși focul este întrebuințat și în creștinism, prezent în slujbele Bisericii și în rugăciunile credincioșilor el nu este investit cu puteri magice, purificatoare ci ca materie având un sens moral-alegoric în slujirea lui Dumnezeu iar nu însușiri divine. În Biserică focul nu poate înlocui poruncile lui Hristos, Scriptura și Apostolii. În viețuirea creștină nu focul este dumnezeu ci în Hristos Dumnezeu este „focul” care „arde” credințele păgâne și rătăcirile eretice, care necunoscând adevărul au căzut într-atât încât au zeificat această materie. Pentru aceea în scrierile sau arta creștină, focul apare mai mult conjunctural cum ar fi în referirile la chinul veșnic, însă niciodată ca ceva ce trebuie cinstit, venerat cum sunt de pildă icoanele sau Sfânta Cruce. Ca atare nu aflăm în sfintele locașuri nici un fel de reprezentări „iconice” ale focului ceea ce nu se poate spune despre atelierele masoneriei, unde este adorat ca „luminător al spiritului”. În comentariul său la cel de-al optsprezecelea grad masonic, al cavalerului rosa-crucian, Jean Marques – Rivière dezvăluie succint cum, prin mijlocirea cabaliștilor evrei, cultul focului preluat de la teozofii evrei și sirieni, – precursori ai alchimiștilor – adoptat din tradițiile păgâne ale perșilor, sabeenilor și fenicienilor, pătrunde în masonerie, având un rol esențial în acest grad încă din Evul Mediu. În opinia masonilor evrei cabaliști, „focul ermetic sau filozofic” ascuns în toate corpurile, deși invizibil este „taumaturgul universal” care „dirijează toate transformările”, identificat drept „cauza primordială” a tuturor lucrurilor, cunoașterea lucrurilor fiind imperios necesară pentru transmutația elementelor (Jean Marques – Rivière, „Ritualurile secrete ale francmasoneriei” Ed. Herald, 2002).\nSuport ideologic al ateismului creaționist, care în cazul de față pune la originea universului focul excluzând, chiar dacă nu în mod explicit, pe Dumnezeu Atotțiiorul. Rezidă că nu Dumnezeu este proniatorul și „taumaturgul” creației, nu el îngrijește și desăvârșește ci „focul filozofic”, scăpările minții umane, vitalizate prin optimizarea cunoașterii. Consecințele transformărilor societății datorate „focului subtil ce nu poate fi stins, «filozofic» și divin, transformator și generator al spiritului” au fost resimțite în toate guvernările și politicile nihiliste, axate pe sisteme exclusiv umane, lipsite de Dumnezeu începând cu colonizarea băștinașilor din Africa, Asia și America, trecând prin dictaturile nazistă și comunistă impuse prin „focul” războaielor și al revoluțiilor până astăzi.\nSteaua cu cinci colțuri, pentagrama, unul dintre cele mai populare simboluri ale vremii noastre, aflată în cele mai neașteptate forme și simboluri (pe drapelul fostei Uniuni Sovietice, al Statelor Unite ale Americii și al Uniunii Europene dar și pe stema României comuniste) este tot un simbol masonic și totodată satanist. În dicționarele și manualele consacrate masoneriei și satanismului, pentagrama apare frecvent ca simbol-instrument de invocare a puterilor oculte, obiect cu însușiri magice ale cărui extremități „triunghiurile”, preînchipuie elemente ce alcătuiesc înfățișarea cornută a diavolului (bot, coarne și urechi). Pentru aceasta steaua cu cinci colțuri este asociată luceafărului căzut din ierarhia îngerilor, despre care istorisește Geneza, diavolul Lucifer. Astăzi, pentagrama o aflăm pretutindeni: în cărțile de povești și în manualele școlare, în industrie și economie, în politică și în sport, în actele oficiale de care depindem cu toții… Simbol pe care, cu puțin timp înaintea săvârșirii din viață, Sfântul Ioan de Kronstadat, fiind în dumnezeiască răpire l-a văzut zugrăvit în bisericile ortodoxe, pe pereți, pe veșmintele preoților și pe acoperămintele Sfintelor Daruri, precum și pe prescurile din altar, semnificând după mărturia Sfântului înregimentarea Bisericii zilelor de pe urmă politicii evreiești globale (notă: vezi steaua lui David confecționată din metal, montată în pardoseala de mozaic a bisericii Mănăstirii Golia din Iași și în pardoseala bisericii Sfântul Ilie din București al cărui paroh, părintele Costescu a fost director al „defunctei” „Bănci a Religiilor”, instituție securist-masonico-ecumenistă. Steaua lui David putea văzută până nu demult tronând în mijlocul crucii de pe catedrala „Sfânta Treime” din Kiev, care mai apoi a luat foc, aflându-se în chip de policandru „încă” (?) în catedrala patriarhală din Moscova,„Hristos-Mântuitorul”.\nUn alt simbol vădit al Noii Ere ce se regăsește în simbolistica iudaică și masonică este curcubeul, simbol întâlnit adesea pe jucării, pe haine, în cărțile de povești și în manualele școlare dar și în unele publicații editate sub vechiul regim comunist. Tot în acest context trebuie înțelese unele aspecte coregrafice ale paradelor comuniste incluzând utilizarea multicoloră a panglicilor, eșarfelor și cercurilor „olimpice”, dar și culorile drapelului care potrivit declarațiilor unor masoni români au o altă semnificație decât cea acceptată în mod obișnuit. Ideologic curcubeul este compatibil și cu babelul multietnicismului și al pluriculturalismului care într-un creuzet unitar adună proletar „diversitățile” neamurilor. Imaginea curcubeului se reflectă asupra deopotrivă în principiile politeiste ale ecumenismului care pe zi ce trece se transformă deja în „religie de stat”. Nu întâmplător curcubeul apare expus decorativ în multe din într-unirile ecumeniste (notă: curcubeul poate fi văzut în unele pliante ori fluturașe dedicate ecumenismului, chiar inclus în text ca parte a lecturii ori rugăciunii, fapt dovedit de broșurile folosite în cadrul „Săptămânii de rugăciune în comun” ce de desfășoară anual spre sfârșitul lunii ianuarie în România. Nu întâmplător în comentariul dedicat „liturghiei ecumenice”, acolo unde textul indică participanților ca la un moment dat să schimbe între dânșii un „semn al păcii” – părintele Gheorghe Calciu se întreba retoric: „Ce «semn» altul decât semnul crucii de care se feresc ereticii și păgânii? O fi probabil curcubeul…”).\nLa vechile civilizații, curcubeul era considerat drept simbol al bunăvoinței divine. În Grecia antică el era atribuit zeiței Isis, care aleargă din Olimp pe pământ să transmită poruncile lui Zeus și ale Herei. China veche considera curcubeul drept semn al unirii dintre principiile filosofice Yin și Yang, dar și ca semn al desfrânării extraconjugale, reprezentat în forma unui șarpe cu două capete. În vechiul Peru el era asociat cu „soarele sfânt”, fiind pus pe blazoanele regilor incași, în timp ce în credința populară europeană, curcubeul era văzut ca o prevestire a belșugului viitor. (Hans Biedermann, „Dicționar de simboluri”, vol.I, Ed. Saeculum I.O., 2002).\nPentru pigmei, polonezieni, indonezieni, malanazieni și japonezi curcubeul este cale și mediere, între lumea de aici și cea de dincolo, ascunsă în spatele înaltului cerului. El este puntea pe care o folosesc zeii și eroii. În Tibet curcubeul este „sufletul suveranilor care se ridică la cer”. În Japonia, el devine „scară cu șapte culori” prin care Buda coboară iar din cer. Idee care apare și la civilizațiile din Iran și Africa, din America de Nord și până în China. Panglicile folosite de șamanii buriați din Siberia până în Mongolia poartă numele de curcubeu, simbolizând în general înălțarea le cer a șamanului. Prin mijlocirea curcubeului, cred pigmeii din Africa Centrală că Dumnezeu își arată dorința de a intra în legătură cu ei. La alte neamuri (fuegienii) el este „fratele soarelui”.\nPotrivit interpretărilor lui Rene Guénon apariția curcubeului deasupra corabiei lui Noe ar simboliza restabilirea ordinii cosmice și a gestației unui nou ciclu. Deși el anunță în general „evenimente fericite, legate de reînnoirea ciclică”, curcubeul poate fi și semn al unor tulburări în ordinea universului, și chiar rău prevestitor. Când un stat este în pericol să piară, scrie un oriental, cerul își schimbă fața și apare un curcubeu. În cultura unora din triburile africane curcubeul este o făptură primejdioasă, maleficul „șarpe al cerului”, ai cărui stropi (ploaia) atunci când se „îmbăiază” sunt foarte periculoși. Pentru incași curcubeul este „coroana de pene a lui Illapa, Zeul Tunetului și al Ploilor, om crud și inflexibil” (Jean Chevalier și Alain Gheerbsant, „Dicționar de simboluri”, Ed. Artemis, 1994).\nÎn Vechiul Testament, curcubeul era privit ca simbol al păcii dintre om și Dumnezeu, cu condiția ca acesta să viețuiască potrivit sfintelor porunci. Disociindu-l de această obligativitate, omul l-a transformat în simbol magic cu puteri de sine stătătoare. Astfel pentru adepții Noii Ere, curcubeul devine „puntea” dintre om și Mare Minte Universală, un „alter ego” așa zis al lui „Dumnezeu”, care în fond este Lucifer. Pentru evreii sioniști, fideli principiilor talmudice, curcubeul reprezintă simbolul dominației fiilor lui Israel asupra tuturor popoarelor.\nNici verdele, fondul pe care sunt așezate elementele puse în discuție, nu apare întâmplător în acest ansamblu. Potrivit lui Bruno Würtz „Verde”, „a fi verde”, „verzii”, „revoluția verde” – acești termeni stau astăzi dincolo de orice metaforă și alegorie, tinzând ca și „roșu” la vremea sa, tot mai mult spre condiția din simbol. Din metaforă a VIEȚII și a NĂDEJDII „verdele” se acutizează, simbolizează și devine simbol al SUPRAVIEȚUIRII și al ULTIMEI SPERANȚE.\nVerdele supraviețuirii penetrează și temperează astăzi roșul incendiar al revoltei. El are ca premisă istorică roșul revoluției sociale, dar în variantă mult mai dramatică a transformării universale în vederea reintegrării în totalitate. Sarcina cea mai urgentă a fost firește revoluția SOCIALĂ, dreptatea socială, înfăptuirea imperativelor culorii roșii. Sarcina următoare este revoluția NATURALĂ, dreptatea naturală, sistarea spolierii propriului nostru substrat natural și cu aceasta suprimarea ultimei mari contradicții – cea dintre societate și natură, reintegrarea culturii în totalitatea haosului cosmic, cooperarea armonioasă în loc de exploatare prădalnică. Gândirea însăși nu-l mai obligă pe om să existe, ci îl încurajează să insiste. Toate acestea sunt simbolizate de culoare verde.\nDin cele șapte dominante cromatice distincte ale curcubeului, verdele exprimă cel mai bine starea în care se află omenirea actuală: ea speră să supraviețuiască prin integrare holistică, prin reintegrare în ecosistem. Verdele este culoarea vieții și a speranței pentru new-age-iști, culoarea supraviețuirii și a ultimei speranțe. Ca atare verdele nu e nicidecum „principiu naturist”, cum insistă critica sociologizantă, ci SIMBOL REVOLUȚIONAR, deci PRINCIPIU POLITIC. În zadar pozează unii ecologiști ca militanți apolitici. REVOLUȚIA ROȘIE (filozofia comunistă) se continuă cu REVOLUȚIA VERDE (filozofia sincretistă a U.E.). Malițiozitatea adversarilor de paradigmă veche, persiflând situația, a comparat ecologismul cu un pepene: pe dinafară verde, pe dinăuntru roșu… Dar acuzația nu mai are forța agresivă a unei insulte sau a unui denunț, a unei delațiuni. Ea exprimă un adevăr demult recunoscut și admis de înșiși verzii ecologiști și revoluționari. Astfel ne putem bizui pe agerimea maliției conservatoare: instinctul ei politic a sesizat ESENȚA ROȘIE A VERDELUI. (Bruno Wurtz, New-Age, Ed. de Vest, 1994). Verde ce apare așadar ca simbol global și pan-uman al REVOLUȚIEI ROȘII, aflată într-un nou stadiu, cel al integrării persoanei și națiilor într-un nou program politic și economic vizând fuzionarea cu regnul universal, aspirație proprie religiilor păgâne și filozofiilor panteiste.\nCreștinul vremii noastre, răpus de grijile vieții și de propriul ateism exprimat în credința îndoielnică și necunoașterea învățăturilor de credință, trece nepăsător pe lână astfel de amănunte considerându-le „superstiții”, urmări ale complexelor și fricilor neîntemeiate. Însă creștinul avizat știe că precum viețuirea bisericească abundă de simboluri ce exprimă realități nevăzute, de care se va împărtăși după ieșirea din trup, deopotrivă, „fiii veacului”, slujitorii întunericului se înconjură de simboluri ce pecetluiesc anumite etape din istoria nevăzută a umanității. Istorie care se scrie de sute de ani în inimile a zeci și sute de generații, sub nasul feluritelor regimuri politice, dar mai nou și pe banala cutie de chibrituri a Statelor Unite ale Europei, cutie pe care până în ’89 se aflau secera și ciocanul Statelor Unite Sovietice. Și bineînțeles steaua care niciodată nu apune…\n","date":"01-06-2009","img":"https://axaneamului.ro/posts/magazine/axa-ii/18/o-cutie-de-chibrituri/images/0.jpg","permalink":"https://axaneamului.ro/posts/magazine/axa-ii/18/o-cutie-de-chibrituri/","series":["AXA ANUL II"],"tags":["Istorie"],"title":"O cutie de chibrituri","youtube":""},{"author":"Ciprian Bojan","categories":null,"content":"Acestea sunt cuvintele care ar trebui să preceadă orice buletin de știri sincer. Pentru omul modern libertatea nu este decât o iluzie ce-l amăgește constant. „Gândește liber!” era într-o perioadă sloganul Pro Tv. Cruntă amăgire. Întocmai instrumentul care îți răpește gândul, te îmbie la o libertate pe care nu o vei dobândi niciodată.\nDacă robul din antichitate își privea suferind cătușele din metal, omul modern nu-și înțelege sclavia. Stăpânii celui din antichitate nu i-au putut fura gândul, robul contemporan nu mai are cuget și gândește întocmai cum îi este dictat.\nSistemul bancar abuziv, un model social adictiv și o structură mediatică modelatoare sunt doar câteva dintre formele moderne de înrobire. Omul din societate nu scapă de acestea decât atunci când se furișează în Biserică. Acolo este liber! Așa cum spunea Învățătorul nostru: „Dacă rămâneți în cuvântul Meu, sunteți în adevăr ucenicii Mei; veți cunoaște adevărul, și adevărul vă va face slobozi”.\nHomo Videns – o brută Oamenii cred că, odată ce au închis televizorul, încetează și influența acestuia asupra lor. Primim o falsă senzație de libertate odată ce punem telecomanda deoparte. Ei bine, așa cum vom arăta în continuare, televiziunea este un drog ale cărui efecte se resimt pe termen lung. Cel mai virulent atac la adresa televiziunii a venit tocmai de la un gânditor post-modern.\nItalianul Giovanni Sartori, un profesor de științe politice la universități prestigioase din Statele Unite, a lansat în 1997 un veritabil manifest împotriva culturii vizuale, Homo Videns: Televisione e Post-Pensiero. (Homo videns: Imbecilizarea prin televiziune și post-gândirea).\nSartori a reușit să pună pe hârtie ceea ce era evident pentru toți. Adică faptul că televiziunea nu doar că manipulează, ci tâmpește de-a dreptul. „Televiziunea produce imagini și anulează concepte”, arăta Sartori. Homo sapiens este dominat de Homo videns. Imaginea triumfă asupra capacității noastre de a forma concepte.\nCum viețuiește omul fără noțiuni ne arată psihologia generală. Noțiunea este un integrator categorial care selectează și sistematizează însușirile esențiale și necesare, cu privire la o întreagă clasă de obiecte sau fenomene. Fără noțiune nu prea gândim. Adică, suntem imbecili cu totul.\nRamoliți ai ecranului Televiziunea ne anulează treptat capacitatea de conturare mentală a noțiunilor. Homo videns nu mai operează cu noțiuni și nici nu le mai înțelege. „Imaginea unui deținut care părăsește închisoarea nu explică libertatea, vederea unui sărac nu explică sărăcia, iar imaginea unui bolnav nu explică boala”. De aici, apare fenomenul de post-gândire. Omul, orbit de televiziune nu-și mai explică adevărul. „Ceea ce se vede pare «real» și, implicit, pare adevărat”. Generații întregi vor sta sub semnul acestui trist fenomen. După cum chiar Sartori amenință: părinții trebuie să conștientizeze pericolul în care se află copiii lor. Toate acestea duc la imbecilitate, ignoranță împinsă la extrem și lipsa coloanei vertebrale. Video-copilul nu va crește niciodată. Copilul a cărui primă școală este televiziunea este un animal simbolic care își primește tiparul său formativ de la niște imagini ale unei lumi în întregime centrată pe vedere. Problema principală este că un copil este un burete care înregistrează și absoarbe fără discernământ tot ce vede. Pe de altă parte, copilul format de vedere se mărginește la a fi un om care nu citește și, deci, de cele mai multe ori, un ramolit al ecranului, înrobit pe viață de jocurile video.\nGândim în imagini Informația vizuală este cel mai ușor procesată. Programarea neuro-lingvistică, un nou domeniu încă insuficient explorat, a identificat că majoritatea subiecților studiați gândesc în imagini. Astfel, noțiunile sunt identificate și combinate vizual în procesul gândirii. Același domeniu arată că memoria și imaginația folosesc aproape aceleași circuite neuronale. De fapt, putem spune că creierul nu poate face diferența dintre memorie și imaginație. Pe același segment intervine și manipularea prin televiziune. Face apel la imaginație, induce o stare de transă și provoacă o deformare a conceptelor, pe care le înlocuiește cu pseudo-noțiuni. Privitorul este relaxat și i se induc informații pe care le atribuie propriilor sale amintiri.\nAcesta este principiul care stă la baza manipulării prin televiziune. Nu minciunile de la canalele de știri și nici circurile politice sunt periculoase, ci efectele pe care plăcerea imaginilor le poate avea asupra minților noastre. Sistemul a devenit atât de sigur, încât a trecut lesne din sfera simplei teorii, în cea a aplicațiilor militare, provocând emoții de neexplicat.\nTelevizorul, instrument de hipnoză Nu putem înțelege pe deplin natura sistemelor de comunicare audio-vizuală, fără a elucida dimensiunea hipnotică a acestora. Cercetările de neuropsihologie au arătat că la nivelul cortexului unei persoane care urmărește o emisiune TV se petrece un fenomen similar cu hipnoza. Undele cerebrale ajung la nivelul alfa, explicând astfel două aspecte: atracția și dependența de imaginile vizionate. Educatorii cunosc de mult efectul „sedativ” al televiziunii. Copilul lăsat în fața televizorului este absorbit de scenele ce i se derulează în fața ochilor, se liniștește repede.\nTotuși, acest fenomen hipnotic, privitul la televizor, nu este nici pe departe atât de benefic cu ar părea. Specialiștii definesc hipnoza ca fiind o stare de sugestibilitate crescută (Hippolyte Bernheim – De la Suggestion dans l’État Hypnotique et dans l’État de Veille). Termenul „hipnoză” fiind chiar înlocuit cu cel de „sugestibilitate” în literatura franceză de specialitate de la începutul secolului XX. Telespectatorul hipnotizat nu doar că este prostit, așa cum am arătat mai sus, ci este indus cu gânduri și pseudoconcepte ce nu-i aparțin.\nȚinta este la nivelul personalității. Structurile caracteriale (latura relațional-valorică a personalității) tind să se uniformizeze la nivelul general al întregii populații. Efectele pe termen lung fiind producerea unei populații fără prea mari diferențe de amprente caracteriale, indivizii având aceeași opinie despre lume și viață. Aceste persoane sunt și cel mai ușor de stăpânit.\nFiind ușor sugestibil, privitorului la televizor i se impune modelarea mentalităților și a comportamentelor, prin activarea mecanismelor psihologice de imitație, prin impunerea propriilor modele în mentalul individual și în cel colectiv (Gheorghe Virgiliu – Efectele televiziunii asupra minții umane și despre creșterea copiilor în lumea de azi (Fața nevăzută a televizorului)). Studiile vorbesc despre un efect de cultivare, o adevărată condiționare a unor comportamente care, de cele mai multe ori, nu sunt dintre cele mai sănătoase, în mai multe cercetări se arată că predominanța pe micul ecran a mesajului violent și a celui erotic, a comportamentului răzvrătit și a celui de consumator au efecte deosebit de puternice în modelarea orizontului de conștiință și comportament al tinerilor, după cum arată Gheorghe Virgiliu.\nUn creier mic, mic, mic Dezvoltarea corticală este serios afectată de vizionare. Sunt numeroase studii care atestă că privitul la televizor inhibă dezvoltarea cortexului prefrontal, a emisferei cerebrale stângi și a comunicării interemisferice, realizate prin puntea corpului calos.\nAfecțiunea cel mai des întâlnită ca urmare a dependenței de televizor este deficitul de atenție cu sau fără hiperactivitate. Cu alte cuvinte, se constată slăbirea, până la nivelul patologic a unor capacități mentale fundamentale precum concentrarea atenției, memoria de scurtă durată, imaginația creativă, motivația de a întreprinde o acțiune care cere efort.\nLa copii, reprezintă un fenomen tot mai des întâlnit în dificultățile de învățare, sindrom de care suferă tot mai mulți tineri din statele occidentale (54%), sunt efectul timpurilor audio-vizuale. Cu o motivație scăzută privind învățarea de noi cunoștințe, incapabili să se concentreze cu atenție și agitați permanent din cauza unei hiperactivități excesive, copiii tot mai greu pot răspunde cerințelor școlare, în completarea tabloului simptomatologie al deficiențelor de învățare observate la copiii de astăzi, un rol esențial îl joacă dezechilibrele pe care vizionarea le induce în funcționarea emisferei cerebrale stângi, aceea care guvernează gândirea logică și analitică, construirea sintaxei și discursivitatea. Prin urmare, dificultățile în deprinderea limbii, în dezvoltarea capacității de citire și în stăpânirea raționamentului matematic sunt determinate, în principal, de lipsa dezvoltării normale a rețelelor neuronale din emisfera stângă, sisteme a căror activitate este subminată pe parcursul vizionării, după cum explică cercetătorul român Gheorghe Virgiliu.\nFoarte multe cercetări din Statele Unite au arătat cât de ușor influențabil este creierul uman. Din laboratoarele CIA au ieșit treptat adevărate instrumente de manipulare. Aproape toate invențiile patentate intervin la nivelul undelor cerebrale, provocând stări modificate de conștiință. Intervenind direct la nivelul subconștientului. Același fenomen apare și în timpul urmăritului emisiunilor televizate. Psihologii și-au dat seama că privitul la televizor este un gen de transă hipnotică, însă este un fenomen care se petrece pe termen lung și ale cărui efecte nu pot fi pe deplin elucidate.\n Arma care ucide gândul Tehnologiile avansate de manipulare au apărut, așa cum era de așteptat, în domeniul militar. Silent Sounds Inc. este o companie din SUA care a derulat pentru foarte mulți ani proiecte de cercetare destinate armatei. Tehnologiile folosite, și care au la bază aceleași principii ca și cele din televiziunea de masă, reușesc să inducă și să modifice stări emoționale. Folosind supercalculatoare, specialiștii pot analiza modelul emoțional regăsit în electro-encefalogramă (EEG) și pot reproduce aceste modele pe un alt calculator. Construiesc astfel adevărate șabloane și dispun de tehnologia de a induce sau modifica starea emoționale a ființei umane, în mod silențios. Sistemul dezvoltat folosește două metode de transmisie. Una este inducția directă de microunde în creierul subiectului, fiind limitată la operațiuni în imediata apropiere. Cealaltă metodă face apel la frecvențele purtătoare ale televiziunii.\nPreședintele companiei, Edward Tilton, a recunoscut implicarea în aceste cercetări, ba chiar și folosirea sistemului în operațiuni militare. Însă, păstrează tăcerea cu privire la amplitudinea și la potențialele efecte ale acestei arme. „Toate semnăturile și schemele au fost declarate secrete de stat de către Guvernul SUA și nu avem permisiunea de a revela detaliile exacte. Lucrăm și în colaborare cu Guvernul German și cu unele dintre țările fostei Uniuni Sovietice. Totul se face, evident, cu permisiunea Departamentului de Stat al SUA. Sistemul a fost folosit în războiul din Irak cu un deplin succes”, arată Tilton.\nONU nu ne protejează În 1945 a fost înființată Organizația Națiunilor Unite, cu scopul de a „salva generațiile viitoare de la pericolul războiului”. Pericolul armelor psihologice și al manipulării prin televiziune a fost pus pe masa organizației, în 1979, de către Uniunea Sovietică. Blocul estic era conștient că a rămas în urmă cu cercetările în acest domeniu și încerca ca prin această manevră diplomatică să obțină un tratat care să-i ofere o ușoară protecție. Rușii au propus interzicerea armelor cu radiație acustică infrasonoră, armelor electromagnetice care operează prin radiații de radio-frecvență care au efecte negative asupra funcționării organelor din corpul uman. Adică, a acelor tehnologii care pot funcționa foarte bine și pe canalul TV. Reprezentanții SUA au ignorat ani la rând propunerile URSS, rușii fiind nevoiți să accelereze cercetările în domeniu. Americanii și-au pus tehnologiile la adăpost de eventualele tratate internaționale, prin transferul lor de la Departamentul Apărării la Departamentul de Justiție.\nScutul sfinților părinți Creștini fiind, am învățat că rugăciunea este un dar de la Dumnezeu. Sfințiilor părinți li s-a relevat că între minte și respirație există o legătură strânsă. Controlul respirației are rolul de a stăpâni și a liniști mintea. „În stare de cugetare adâncă mișcarea răsuflării încetinește. Cât despre respirație, ei (cei care practică) o reduc cât se poate de mult. Aceste efecte urmează în practica isihastă”. Stăpânește-ți mișcarea plămânilor ca să nu răsufli în voie, căci furtuna suflărilor care urcă la inimă întunecă mintea și tulbură cugetarea. Iar de zărești necurăția gândurilor să nu le bagi în seamă ci, atât cât poți oprește-ți răsuflarea; închide-ți mintea în inimă și continuă chemarea Domnului Iisus (Sf. Grigore Palama – Apărarea Sfinților Isihaști).\nPrin rugăciune obținem comuniunea cu Dumnezeu, iar acest lucru se observă pe trupul liniștit. Mintea, tulburată de manipulările cotidiene, se liniștește și primește în dar pacea și o pavăză care să o apere de răul din lume.\n Patent SUA: nr. 5123899 (23 iunie 1992) „Sistem pentru modificarea stărilor de conștiință”\nUn sistem pentru modificarea stărilor de conștiință umană implică folosirea simultană a mai multor stimuli, de preferință sonori, având diferite forme de undă și frecvențe.\nAcest patent face referire la alte patru patente americane: 3576185 (Apr.1971), 3762396 (Oct. 1973), 4227516 (Oct. 1980) si 4834701 (Mai 1989).\nScopul acestei invenții este de a induce diverse stări de conștiință unui subiect uman, folosind mai mulți stimuli sonori.\nEste deja cunoscut de foarte mult timp (din anii 1960 – 1970) că există o legătură între ritmurile electroencefalografice ale creierului uman și starea de conștiință a subiectului. Pentru o stare normală, frecvențele undelor cerebrale sunt de 7 – 14 Hz și se numesc unde alfa. Atunci când o persoană este stresată și agitată, frecvențele sunt de 14 – 28 Hz și au fost numite unde beta. O persoana normală, în timpul somnului are unde cerebrale de 1,75 – 3,5 Hz numite delta. Cercetătorii au evidențiat și alte frecvențe cerebrale asociate cu alte stări normale și anormale de conștiință: theta (3,5 – 7 Hz), gamma (28 – 56 Hz), omega (0,875 – 1,75 Hz), epsilon (56 – 112 Hz) și zeta (112 – 224 Hz).\nPatent SUA: nr. 3762396 (2 octombrie 1973) „Metodă și aparat pentru inducerea somnului prin aplicarea de pulsuri electrice pe multiple zone din creier”\nPrezintă un sistem pentru inducerea somnului, tratamentul diverselor maladii psihosomatice precum și înlesnirea hipnozei la subiectul uman.\nPatent SUA: nr. 3576185 (27 Aprilie 1971) „Metoda de inducere a somnului folosind sunete și lumini modulate”\nDescrie un aparat și o metodă pentru inducerea somnului folosind două semnale sonore de frecvență 40 – 80 Hz modulate în amplitudine. Diferența de frecvență între cele două semnale este de numai 0,5 – 2 Hz. Se pot folosi și stimuli optici.\nPatent SUA: nr. 4834701 (30 Mai 1989) „Aparat pentru inducerea reducerii frecvenței de undă cerebrală”\nSe folosesc două semnale sonore de frecvențe beta care diferă între ele astfel încât atunci când sunt aplicate simultan, rezultă o frecvență nouă de tip alfa. Se folosește pentru creșterea capacității de învățare (sau pentru îndoctrinarea cu anumite convingeri).\nPatent SUA: nr. 4227516 (14 Octombrie 1980) „Aparat pentru stimulare electro-fiziologică”\nO primă undă este generată cu frecvență mai mare decât undele cerebrale, care este însă modulată cu o a doua frecvență din gama undelor cerebrale (alfa, beta etc). O a doua frecvență este folosită la fel ca și prima, pentru a purta (prin modulare) o undă cerebrală. Astfel, folosind trei frecvențe (din care numai una specifică creierului), aplicate sub forma a două sunete audibile, se obțin efecte de inducere a somnului, a unei stări hipnotice etc.\n","date":"01-06-2009","img":"https://axaneamului.ro/posts/magazine/axa-ii/18/omul-far-de-minte/images/0.jpg","permalink":"https://axaneamului.ro/posts/magazine/axa-ii/18/omul-far-de-minte/","series":["AXA ANUL II"],"tags":null,"title":"Omul făr’ de minte","youtube":""},{"author":"Centrul European de Studii Covasna – Harghita","categories":["Revista presei maghiare"],"content":"Cotidianul: Haromszek, nr. 5653 - 15.04.2009\nO nouă publicație În Casa Cetățenilor din Budapesta a avut loc prezentarea noii publicații a Institutului de Cercetare Trianon, intitulată Trianoni Szemle. Institutul, împreună cu Societatea Trianon, care funcționează de zece ani, va fi forumul comun al tematicii-Trianon. În cadrul reuniunii de prezentare a fost prezent ca și invitat Lezsak Sandor, vicepreședintele parlamentului, președintele Fundației Lakitelek, precum și fondatorii publicației: prof. Raffay Erno și Szidiropulosz Archimedes, istoric care trăiește în Ungaria, de origine greacă și Kiss Denes, președintele Societății Trianon. Institutul de cercetare - așa cum s-a declarat - încearcă să susțină societatea la nivel academic. S-a afirmat faptul că, ca și prim pas, cel mai important aspect ar fi revizuirea manualelor de istorie, ca tinerii să intre în posesia adevăratei istorii.\nCotidianul: Haromszek, nr. 5653 - 15.04.2009\n20 de ani / Drumul maghiarilor din România între 1900 și 2009\nSemnează: B Kovacs Andras Situația s-a clădit desigur pe un compromis provizoriu amplificând situația elitei politice polifonice majoritare. După încheierea procesului de aderare, în anul 2007, și după dispariția iluziei minorității față de acest proces (ani de zile am sperat faptul că aderarea va aduce după sine un plus de emancipare, ceea ce nu s-a întâmplat deloc, deoarece Uniunea nu dispune de un sistem de criterii unitare în privința politicii privind minoritățile, iar de ceea ce dispune, este de un nivel foarte scăzut și total nepotrivit pentru gestionarea problemelor transilvănene) elita minorității maghiare s-a dezmembrat.\nÎn tot acest timp nu a existat pauză în privința elaborării autodeterminării interne și a modelelor de autonomie culturală și teritorială. Pluralismul politic maghiar intern a intrat în funcțiune în final și în momentul de față opoziția maghiară are și ea un partid legitim. Numeroasa reprezentanță autoguvernamentală de pe Pământul Secuiesc va trebui completată apoi cu viitoarea prezență parlamentară. Tot acest lucru este o chestiune de timp, la fel ca și întreprinderea următorului pas și anume miniparlamentul maghiar transilvănean înființat de către UDMR și PCM și care va trebui orientat în direcția obținerii formelor de autonomie.\nÎn viitor se va decide dacă programele de autonomie vor putea fi puse în funcțiune. Un lucru este cert și anume faptul că atâta timp cât unul sau altul adoptă poziții exclusiv ca și partid politic, succesul nu poate fi decât relativ. Este deci necesar să se depășească perioada luptelor politice interne și să se înființeze un forum comun. Mulți dezbat această problemă, însă cu scop manipulativ. Sunt convins de faptul că deciziile decisive ale emancipării maghiarilor transilvăneni vor putea fi luate doar pe calea acționării în comun, prin intermediul unei colaborări bazate pe un program-minim.\nPutem juca și la două porți. Terenul de joc este oricum comun, însă în cazul în care a treia parte ne consideră instrumentul său de joacă, de multe ori nu strică să ne trezim și să ne dăm seama că interesul nostru vital este de a marca la o singură poartă.\nCotidianul: Haromszek, nr. 5654 - 16.04.2009\nConferință la Arcuș, privind istoria minorităților\nSemnează: Sylvester Lajos Fundația Jakabffy Elemer, Consiliul Județean Covasna, Facultatea de Filosofie-Istorie a Universității de Științe Babeș-Bolyai și Institutul de Cercetare a Minorităților din cadrul Academiei Ungare de Știință organizează, în perioada 15-18 aprilie, la Centrul de Studii Europene din Arcuș, o conferință care are ca scop prezentarea rezultatelor cercetărilor referitoare la istoria minorității maghiare din România. Programele de seară ale conferinței se desfășoară la Muzeul Național Secuiesc.\nÎn prima zi a conferinței, au susținut expuneri următoarele persoane: Herman Gusztav: Problemele istoriei virtuale a secuilor; Pal Judit: Uniunea din anul 1867 și greutățile privind integrarea Transilvaniei; Bardi Nandor: Puncte și linii refrectare în istoria minorității maghiare din România (1918-1989). Seara a avut loc prezentarea filmelor documentare Golgota Stemelor, Cu cărțile deschise - portretul lui Kiraly Karoly.\nProgramul de astăzi include expuneri susținute de Hunyadi Attila (Aspirații de organizare a economiei maghiare în primul deceniu al secolului XX); Egry Gabor ( Economia sașilor și edificarea națională în Transilvania, în prima parte a secolului XX), Gido Attila (Căutarea drumului de către evreii din Transilvania, în prima parte a secolului XX): Bardi Nandor (Partidul Național Maghiar și Comunitatea Populară maghiară). La ora 15:35 va avea loc o masă rotundă despre cercetările legate de istoria locală (Laszlo Marton, Nagy Botond, Demeter Laszlo). De la ora 19:00 va putea fi vizionat filmul documentar intitulat Revoluția imaginată.\nVineri, de la ora 9,00, Egry Gabor și Olah Sandor vor ține expunerea intitulată Transilvania între anii 1940-1944. De la ora 10,10, Lonhart Tamas va ține expunerea intitulată Uniunea Populară Maghiară. De la ora 11:30, Gagyi Jozsef și Novak Zoltan vor vorbi despre Regiunea Autonomă Maghiară. De la ora 14:00, Vincze Gabor va susține dezbaterea intitulată Relațiile româno-ungare după cel de-al doilea război mondial. De la ora 18:00, expunerea lui Ablonczy Balazs, intitulată Idei greșite, mituri și legende despre Trianon va avea loc la Muzeul Național Secuiesc.\nSâmbătă, de la ora 9:00, Novak Zoltan va vorbi despre Politica epocii-Ceaușescu privind maghiarii. De la ora 10:10, Bardi Nandor va vorbi despre Politica privind Transilvania, promovată de guvernele de la Budapesta.\nDupă expuneri vor urma dezbateri. Vor avea loc de asemenea și prezentări de cărți (Egry Gabor: Sistemul financiar al sașilor din Transilvania și mișcarea națională săsească. Lonhart Tamas: Uniunea Populară Maghiară în perioada instaurării regimului comunist în România; Nagy Mihaly Zoltan - Olti Agoston: Uniunea Populară Maghiară. Oricine poate participa la expuneri și la dezbateri.\nPublicația săptămânală: Szekely hirmondo, nr. 15 - 17-23.04.2009\nPe nori roz, mâncăm înghețata cu briceagul\nSemnează: Wilmann Walter Aud faptul că la mijlocul lunii, Fundația Jakabffy, autoguvernarea județeană, Facultatea de Istorie-Filosofie a Universității de Stiințe Babeș-Bolyai și Institutul de Cercetare a Minorităților din cadrul Academiei Ungare de Știință, vor organiza la Arcuș și la Sfântu Gheorghe, un curs privind istoria minorităților. Banii sunt irosiți în zadar, dat fiind faptul că acolo se pot însuși cunoștințe despre problemele istoriei virtuale ale secuilor, despre aristocrația transilvăneană, despre Regiunea Autonomă Ungară, despre sașii transilvăneni, despre politica - Transilvania a guvernelor din Budapesta, iar maghiarul transilvănean nu poate învăța despre istoria sa. Mai bine dacă nu se amintește de greșelile comise de aristocrația transilvăneană, de exemplul sașilor, de politica privind Transilvania a guvernelor de la Budapesta. Pentru tot acest lucru, vopseaua de tipar nu este suficient de consistentă.\nDacă aceasta ar fi fost capabilă să acorde atenție anumitor lucruri, nu ne-am afla la stadiul de pe vremea lui Kos Karoly. Am avea o strategie națională, am avea învățământ în limba maternă, începând de la grădiniță și până la facultate, deoarece suntem contribuabili cu drepturi egale. Am avea de asemenea organizații civile, însă nu avem așa ceva.\nAm reușit să formăm de-a lungul generațiilor o serie de politicieni impotenți și neputincioși, care nu au făcut nimic în viață, nu au făcut nimic cu viața noastră, din prisma neatenției și slăbiciunii lor. Responsabilitatea noastră în acest sens este comună. Este comună deoarece și în momentul de față funcționează organizația de reprezentare a intereselor, care teoretic face politică, însă practic, prin intermediul acestor căi ajunge la putere, dar care nu este capabilă să apere interesele. Vezi învățământul în limba maternă, infrastructura de pe Pământul Secuiesc, masa milițienilor și jandarmilor români și deficiența instituțiilor conduse de maghiari.\nDe partea cealaltă se află opoziția formată între timp, în frunte cu micul partid al lui Szasz Jeno, care în definitiv nu apără interese. Timp de trei ani nici nu ies din casă ca nu cumva să aibă altercații cu sfera românească a politicii. Opoziția are și o latură, care nu este un partid sau vreo organizație: aceasta plutește deasupra societății, de unde coboară o dată pe an (în cazuri extreme, de două ori) și anunță presa în legătură cu faptul unde ar trebui dusă lada de zestre a statutului de autonomie, deoarece atunci, aici, va fi bine pentru toată lumea.\nPublicația săptămânală: Szekely hirmondo, nr. 15 - 17-23.04.2009\nDespre drepturile noastre lingvistice pe internet\nSemnează: Komoroczy Gyorgy În Transilvania, este surprinzător de mic numărul maghiarilor care-și fructifică drepturile asigurate prin lege și prin acordurile internaționale, cu privire la utilizarea, în anumite limite, a limbii materne în soluționarea oficială a problemelor - se arată pe site-ul www.nyelvijogok.ro, realizat recent de persoane fizice din Transilvania și Ungaria și de firme private, care se ocupă și de funcționarea lui. Redactorii site-ului (Deak Levente, Ignits Gyorgyi, Kapitany Balazs) se află în relații de colaborare cu Asociația din Transilvania a Ocrotitorilor Limbii Materne și cu Institutul de Cercetare a Minorităților din Cluj. După cum menționează redactorii paginii de start, obiectivul site-ului constă în extinderea utilizării drepturilor privind limba maternă: sunt prezentate localitățile și instituțiile asupra cărora se extinde în momentul de față dreptul în baza căruia ne putem utiliza limba în corespondența oficială și în soluționarea problemelor administrative.\nLa rubrica Informații pot fi regăsite normele juridice de utilizare a limbilor minorităților, precum și lista localităților, grupate pe județe, în cadrul cărora limba maghiară poate fi folosită în soluționarea pe cale oficială a problemelor. Putem citi de asemenea despre localitățile prietene ale limbii materne, unde există formulare în limba maghiară. Astfel de localități sunt: Ditrău, Gheorgheni, Târgu Secuiesc, Salonta, Sfântu Gheorghe, Săcuieni, Avrămești. Pe site putem citi despre instituțiile și firmele care asigură utilizarea limbii maghiare: OTP Bank România, Romtelecom, Wizz-air, Orange și Vodafone.\nCotidianul: Haromszek, nr. 5655 - 17.04.2009\nRubrica: Vocea străzii După cum se poate auzi, comitatul Trei Scaune a primit un prefect destul de rău intenționat. Acesta îi calomniază în permanență și nefondat pe oamenii pe care i-am ales. Nu cumva să credem că acești oameni, cu concepție balcanică și cu intenții colonizatoare, doresc să sprijine propășirea noastră. De câte ori suntem chemați la vot, noi secuii-maghiari, trebuie să fim acolo în mod unitar, să putem fonda în viitor, în regiunea noastră, autodeterminarea. Să nu ni se dicteze de la București!\nCotidianul: Haromszek, nr. 5656 - 18.04.2009\nRubrica: Suplimentul Kovako nr. 29\nGânduri despre autonomie\nSemnează: Gazda Emese Am căutat pe internet imagini care prezintă opiniile oamenilor despre autonomie și aspirațiile autonomiste. Rezultatul este consternant. Tineri și adulți din Sfântu Gheorghe sunt întrebați în legătură cu autonomia, dacă este nevoie de ea, dacă va exista autonomie pe Pământul Secuiesc. Cei intervievați nu numai că nu știu să răspundă dacă este sau nu nevoie de autonomie, însă se poate observa cu ușurință că nu le este clară semnificația cuvântului. Răspunsurile lor erau pesimiste: aici nu va exista autonomie, lucru de care guvernul se face vinovat.\nAm început să-mi întreb colegii elevi ca să mă asigur dacă mai există oameni pe Pământul Secuiesc care consideră importantă problema. În mod sigur, multe s-ar schimba prin realizarea autonomiei. Colegilor mei le este clară conceptul, că doar încă în clasa a VIII-a un profesor ne-a informat în acest sens.\nConsider că există puține șanse ca autonomia să se realizeze și în Transilvania, deși există exemple în care funcționează bine. În opinia mea, omul de rând, poporul are trebui să o vrea, să o solicite.\nMajoritatea societății nici nu știe despre ce este vorba. E ușor să acuzi guvernul. Atâta timp cât nici noi, maghiarii, nu suntem în stare să ne solidarizăm, în zadar ne plângem tot timpul și așteptăm ca autonomia să ne pice din cer.\nConsider că este mare nevoie de autonomie, deoarece dacă ar exista, nu am fi atât de marginalizați. Oamenii ar trebui să vorbească și despre trecut, căci multora nu le este clar nici trecutul.\nUn lucru este cert. Noi, tinerii, nu ducem lipsă de energie, nu învinuim pe nimeni și nu respingem ideea autonomiei. Posibil să nu terminăm nici facultatea în limba maghiară, însă putem spera că copiii, chiar și nepoții noștri vor vorbi în limba maghiară. Sperăm, că doar speranța moare ultima, nu-i așa domnule președinte și domnule premier?\nPublicația săptămânală: Szekely hirmondo, nr. 16 - 24-30.04.2009\nRubrica: Panoramă\nÎn memoria unui luptător pentru libertate Szekely Hirmondo a realizat în martie anul trecut un interviu în exclusivitate cu Rozsa Flores Eduardo, în urma faptului că presa de limba română a scris următoarele: în vederea obținerii autonomiei Pământului Secuiesc, în munții Harghita se antrenează o formațiune înarmată până-n dinți, legiunea secuiască, în frunte cu un anume Revesz Tibor, originar din Sfântu Gheorghe, ajutat tocmai de Rozsa Flores Eduardo, prin experiențele sale de luptă. În memoria luptătorului pentru libertate spicuim mai jos din răspunsurile date de acesta la vremea respectivă:\nFără să mă laud, pot susține că sunt o persoană destul de cunoscută în mass media din Ungaria, respectiv din străinătate. Pe Internet se poate afla cine sunt în realitate, cu ce mă ocup. Timp de 9 ani, am redactat revista Kapu, mi-au apărut șapte volume, am scris un roman-foileton, iar în prezent sunt unul dintre redactorii site-ului www.jobbik.net.\nTrecând la prostiile cotidianului Ziua, până acum doar sârbii au scris cu predilecție astfel de lucruri despre mine, conturând despre mine o asemenea imagine încât, sincer să fiu, în vis am început să mă tem de mine însumi. Stimați colegi bucureșteni, trebuie doar să vă uitați la autobiografia mea. Ca să mă exprim frumos, cele susținute și publicate sunt jalnic de caraghioase. Nu sunt membru al niciunei organizații care ar putea fi etichetată de extremă dreapta .\nM-am născut în 1960. La vârsta de 15 ani am ajuns în Ungaria, deci aveam 20 de ani în perioada în care Sacalul se afla în Ungaria. Nu Carlos m-a luat lângă el, ci m-am întâlnit de mai multe ori cu el la ordin - eu fiind spaniol - și exclusiv la locul meu de muncă, la Ferihegy (n.n. - aeroport), unde eram grănicer. Din păcate, nu am fost translatorul lui. Din păcate, pentru că altfel aș ști mai multe despre cei care i-au permis accesul în Ungaria. Cred că acest lucru ar interesa cu adevărat pe toată lumea. Nu-i așa?\nPentru ce aș fi un aventurier? Pentru că în august 1991 mi-am dat demisia de la cotidianul spaniol și de la BBC World Service, unde eram corespondent, adică ziarist, și m-am înrolat, voluntar, în Garda Națională Croată? Pentru că luni de zile, cât timp s-a putut, am participat la apărarea localității Laslovo (Szentlaszlo) - așezare datând din perioada arpadiană și locuită de maghiari? Si pentru că am continuat să rămân în Croația unde, cot la cot cu maghiarii asupriți din Baranja (Baranya), am luptat împotriva sârbilor cotropitori? Indiferent unde și cine i-ar insulta pe frații mei maghiari sau ar îndrăzni să-i tortureze, evident că voi lua atitudine și îi voi susține.\nAm fost de multe ori și mă duc fericit de câte ori am ocazia (pe Pământul Secuiesc). Pentru mine, Pământul Secuiesc este Ungaria, mai ales după data de 5 decembrie 2004. Deși aici sunt acasă, la voi simt că este CĂMINUL meu.\nCotidianul: Haromszek, nr. 5660 - 24.04.2009\nAutonomie, dar nu cu orice preț!\nSemnează: Gazda Zoltan - consilier PCM Este de prisos să tot pomenim cât de importantă este, pentru maghiarii din Transilvania, obținerea autonomiei și, în cadrul acesteia, autonomia teritorială a Pământului Secuiesc. Sloganul apare periodic, acesta putând avea și un efect nefavorabil asupra comunității noastre naționale. La fel ca în fiecare an, și anul acesta au existat dispute aprinse în privința decernării premiilor-Pro Urbe, existând și de această dată obiecții importante în legătură cu persoana desemnată de comunitatea română. S-a întâmplat ca Antal Arpad Andras, primarul orașului Sfântu Gheorghe, să declare că dacă vorbim despre autonomie, atunci și comunitatea română are dreptul autonom să-și nominalizeze propriul candidat, iar noi, maghiarii, nu putem obstrucționa acest lucru.\nMaghiarii pot avea, de la caz la caz, serioase rețineri în legătură cu candidații comunității românești, însă nu și membrii fracțiunii UDMR, care au urmat sfatul primarului. S-au solidarizat cu consilierii români și au decis: în anul 2009, premiul va fi acordat unei persoane care a devenit cunoscută în Sfântu Gheorghe datorită manifestărilor sale extremiste și naționaliste. O persoană care nu corespunde cerințelor de bază ale premiilor - Pro Urbe, care nu i-a servit timp de un deceniu pe cetățenii orașului și orașul. O persoană care într-adevăr a făcut multe lucruri pentru românii din Sfântu Gheorghe. Nici nu este de mirare că se dorește premierea ei, însă acest lucru se face împotriva comunității maghiare, prin umilirea, aservirea și denunțarea acesteia. Doamna, renumită pentru manifestările sale antimaghiare, a dispus interzicerea utilizării limbii maghiare în cadrul Fabricii Textila și a inscripțiilor în această limbă. Au existat o serie de plângeri din partea sa, în zilele de decembrie, când a avut loc devastarea sediului securității. În cadrul școlii pe care a condus-o, le-a agățat de gât inscripții copiilor care nu cunoșteau limba română. În ceea ce privește perioada de după 89, de numele său se leagă protestul antimaghiar prin care s-a încercat obstrucționarea amplasării unei plăcuțe comemorative pe casa natală a lui Losy Schmidt Ede.\nÎn anul 2003, această doamnă a făcut scandal cu ocazia acordării Premiilor Pro Urbe și și-a bătut joc de oraș, de oaspeți, de laureați și de premiu. Comunitatea românească dorește să premieze o astfel de doamnă, găsind un partener în acest sens în UDMR. Nu poate decât să-mi fie milă de cei trei laureați maghiari care vor fi sărbătoriți în compania unei astfel de doamne.\nPutem vorbi deci despre autonomie, despre drepturile unei comunități, putem vorbi despre discriminare pozitivă, însă trebuie să știm și că în asemenea condiții, chiar și criminalii de război pot fi laureați ai orașului Sfântu Gheorghe...\nCotidianul: Haromszek, nr. 5662 - 27.04.2009\nPremiile Pro Urbe/ Ședința festivă scandaloasă\nSemnează: Fekete Reka Decernarea din acest an a Premiilor Pro Urbe, eveniment desfășurat ieri, a fost tulburată de faptul că pe lângă cei trei cetățeni maghiari, premiul i-a fost acordat și unui profesor de naționalitate română, care în deceniile trecute i-a umilit în mai multe rânduri pe localnicii maghiari.\nPremiul post-mortem i-a fost decernat directorului de muzeu Konya Adam, pentru activitatea sa științifică multilaterală, demersurile întreprinse în vederea ocrotirii tradițiilor noastre istorice și confirmării identității și conștiinței noastre civice .\nPremii Pro Urbe le-au fost decernate dr. Bogdan Rajcs Zsolt, pentru înființarea laboratorului modern al spitalului din Sfântu Gheorghe , protopopului Incze Sandor, preot reformat pensionar, pentru activitățile desfășurate în calitate de lider al Fundației Colegiului Szekely Miko, respectiv pedagogului Tiboldi Zoltan, cel care a pus accent pe ocrotirea izvoarelor istorice scrise ale orașului nostru .\nMembrii organizației Tinerii Maghiari din Transilvania (EMI) și ai Mișcării 64 de Comitate, prezenți la festivitate, au protestat față de premierea Stelei Buda, profesor pensionar, candidatul fracțiunii românești a administrației locale, ei fluturând pancarte inscripționate Un NU sincer șovinismului, Un NU sincer urii împotriva maghiarimii. Unul dintre participanți a părăsit sala strigând Rușine! Consilierului PCM, Gazda Zoltan, nu i s-a permis să-și rostească alocuțiunea. Berecki Kinga, consilier PCM, a subliniat în discursul său că această zi reprezintă o rușine pentru comunitatea noastră, având în vedere că membrii de naționalitate română ai administrației locale nu au fost în stare să desemneze o personalitate care să merite respectul nostru, iar unii dintre maghiari au acceptat premierea acestui candidat. Referitor la situația creată, primarul Antal Arpad Andras a menționat - ținând cont de prezența delegațiilor orașelor înfrățite din Ungaria, Tinutul de Sus și Voivodina - că s-a dovedit și de această dată că nu este deloc ușoară conviețuirea românilor și a maghiarilor de pe Pământul Secuiesc. Persoana desemnată de români califică de fapt comunitatea românească, iar modul în care ne manifestăm noi față de acest candidat, ne califică pe noi înșiși.\nCotidianul: Haromszek, nr. 5663 - 28.04.2009\nRubrica: Stiri interne\nTokes: s-ar dori ca pe Pământul Secuiesc să fie strămutați moldoveni În opinia episcopului Tokes Laszlo, există un program guvernamental secret prin care se dorește ca pe teritoriile locuite de maghiari, în special pe Pământul Secuiesc, să fie colonizați moldoveni de cetățenie română, pentru ca în felul acesta să fie modificate procentele etnice. În declarațiile făcute ieri, la Oradea, președintele Consiliului Național Maghiar din Transilvania (CNMT) a calificat drept regretabil și îngrijorător faptul că mai mulți politicieni români încearcă să se folosească de manifestațiile tinerilor moldoveni dornici de libertate pentru legitimarea aspirațiilor teritoriale. Marea majoritate a elitei politice consideră că soluționarea conflictelor ar însemna extinderea cetățeniei române în baza legitimității - menționează episcopul reformat, în opinia căruia, în urma acestui fapt, cel puțin un milion de cetățeni din Moldova ar putea dobândi cetățenia română, pe lângă cele un milion-un milion și jumătate de persoane cu dublă cetățenie, existente până în prezent. Tokes a amintit că în urmă cu câteva luni, un reprezentant al maghiarimii în bloc, Tamas Sandor, președintele Consiliului Județean Covasna, a semnalat că prin intermediul ministerului român al internelor, a fost contactat de anumiți cetățeni din Moldova. Președintele CNMT consideră că modificarea procentelor etnice, cu sprijin din partea statului, contravine obligațiilor internaționale asumate de țara noastră, respectiv regulilor impuse de Uniunea Europeană și Consiliul Europei. Europarlamentarul propune demararea, prin colaborarea organismelor UE, a unei serii de dezbateri la care să participe atât guvernele membre, cât și comunitățile regionale și etnice care revendică autonomia apelând la mijloace pașnice.\nSf. Gheorghe, 10.05.2009\n","date":"01-06-2009","img":"","permalink":"https://axaneamului.ro/posts/magazine/axa-ii/18/traduceri-din-presa-maghiara-revista-presei-maghiare/","series":["AXA ANUL II"],"tags":null,"title":"Traduceri din presa de limbă maghiară din România. Revista presei maghiare Nr. 8/15.04.2009 – 30.04.2009","youtube":""},{"author":"Ștefan Plămădeală","categories":null,"content":"Republica Moldova de după „revoluție” Ce a mai făcut părintele „moldovenilor și al moldovenismului”? A trecut cu fundul dintr-un fotoliu, cel de președinte al țării, în altul tot de președinte — al parlamentului. Curios însă că le păstrează pe ambele pînă în prezent, deci am putea spune că a suferit o operație de mărire de fund.\nVlad Filat încearcă o mică urechere a „eternului președinte” V. Voronin și îl amenință punîndu-i în față Constituția, crezînd poate că această cărțulie încălcată la fiecare pas de băieții deștepți, o să trezească sentimentul civic în inima „celui mai mare dintre moldoveni”:\nVoronin — un președinte ilegal „Partidul Liberal Democrat din Moldova a luat act de refuzul deputatului V. Voronin de a demisiona din funcția de președinte al RM și califică acest refuz drept unul ilegal, care urmărește scopul de a uzurpa puterea în stat. Conform articolului 70 și 81 ale Constituției RM, a declarat ieri, în cadrul unei conferințe de presă liderul formațiunii Vlad Filat, atît calitatea de deputat, cît și cea de președinte al țării sînt incompatibile cu exercitarea oricărei funcții retribuite. Totodată, a specificat el, Legea despre statutul deputatului în parlament, prin art. 3 lit. „a”, stipulează expres că mandatul de deputat este incompatibil cu funcția de președinte al R. Moldova. „Constatăm că refuzul deputatului V. Voronin de a demisiona din funcția de președinte al RM este o încălcare gravă a legislației și reprezintă menținerea forțată a puterii de stat”, a spus Vlad Filat.\nPLDM cere deputatului V. Voronin să respecte legislația RM, să-și anunțe demisia din funcția de președinte al țării și să exercite atributele acestuia în calitate de președinte al parlamentului, în strictă conformitate cu art. 91 al Constituției privind interimatul funcției de președinte al RM.\nAstăzi PLDM va depune o cerere de interpretare a normelor legale la Curtea Constituțională, solicitînd ca aceasta să se pronunțe asupra situației create.” (Timpul, 22 mai 2009)\nÎntre 2 cafele, un comunist de marcă — V. Stepaniuc —, găsește și rezolvă problema învățămîntului din RM.\nStepaniuc pune la cale, contrar Constituției, ideologizarea totală a învățămîntului\n„Cele 60 de mandate în Parlament obținute de Partidul Comuniștilor (PCRM) ca urmare a ultimelor alegeri și speranța că vor reuși să rupă de la opoziție votul de care au nevoie pentru a alege conducerea statului le-au dat aripi comuniștilor. Siguri că în curînd vor deveni „singurii” stăpîni ai republicii, aceștia s-au și apucat de aranjat lucrurile după bunul lor plac. Victor Stepaniuc, cunoscutul moldovenist din tabăra comunistă, spre exemplu, a și început să pună în aplicare planul care, speră el îi va realiza programul de „revoluție moldovenistă” în sistemul de învățămînt. Pentru început, i-a expediat o scrisoare premierului Zinaida Greceanîi. Scrisoare care, cred specialiștii, va duce la introducerea unui regim totalitarist în învățămînt.”\nVoi reproduce parțial această „capodoperă” scrisă într-un moment de extaz comunist (cel mai extaz dintre extazuri):\n„Stimată Doamnă Prim-ministru,\nEducația tinerei generații are loc cu participarea familiei, școlii, societății. Indiscutabil, că toți acești piloni ai educației au fost afectați în ultimii 20 de ani de criza social-economică și spirituală din țară. Majoritatea tinerilor de 15-25 de ani au crescut și s-au format ca cetățeni în aceste condiții nefaste.”\n„(...) - Pedepsirea disciplinară , administrativă, penală instigatorilor, adolescenților și tinerilor la acțiuni politice și violente.”\n„(...) - Demiterea conducătorilor de instituții care instigă și încalcă legea.”\n„În domeniul familiei\n- Susținerea financiar-economică a familiei.\n- Programul locativ. Ajutorul pentru soluționarea problemei locative a tinerei familii.\n- Majorarea salariilor familiilor cu copii. Reducerea impozitelor.\n- Sprijin social-educativ pentru 100 mii de copii ai gasterbaiterilor.\n- Ridicarea responsabilități familiei pentru educația tinerei generații.\nÎn domeniul vieții social-economice (în raport cu tineretul)\n- Reabilitarea economică și socială a localităților. Diversificarea afacerilor în localitățile sătești;\n- Readucerea acasă în mod prioritar gasterbairerilor care au familii, copii. Proiecte pentru gasterbaiteri;\n- Dialog social permanent pe verticală și orizontală;\n- Debirocratizarea administrației centrale și locale. Lupta cu corupția;\n- Stabilirea unui control rigid al executării legii în toate domeniile;\n- Locuri de muncă accesibile pentru tineri și populația aptă de muncă;\n- Ziare proguvernamentale pentru tineret;\n- Emisiuni culte și variate pentru tineret, care vor avea ca conținut:\na) Abordarea și soluționare problemelor social-economice a tinerilor;\nb) Problemele echității sociale, democrației, libertății;\nc) Educație civică și patriotică în societate.\" (Jurnal de Chișinău, 22 mai)\nÎn urma acestor reforme, Basarabia se va transforma într-un mic paradis: fără corupție, fără birocrație, locuri de muncă plus tînăra generație bine educată de emisiunile culte și ziarele proguvernamentale. Mă îndoiesc că se vor lua măsuri împotriva corupției sau birocrației, dar cele referitoare la „educația” tinerei generații cred că vor fi aplicate cu exces de zel.\nBasarabia sau țara celor 1000 de alegeri Părea că s-au liniștit apele în Republica Moldova, comuniștii i-au pus la punct pe „ocupanții și diversioniștii” români, și își făceau planurile de îndobitocire și de căptușirea cît mai intensă a buzunarelor lor cu banii statului, cum însă afirmația după care se ghidează - parafrazîndu-l pe Ludovic al XIV - e „Statul sîntem noi!”, presupun că ei consideră această țară dintre 2 rîuri ca pe un bun al lor propriu, imprescriptibil, inalienabil, lăsat moștenire de „tătuca Stalin”. Ce le-a stricat însă sărbătorirea victoriei în alegeri, încununate de alegerea președintelui țării? Acel mic X de pe hîrtie, care a fost numit atît de ușor „votul de aur”.\nZiua de 20 mai, 101 „doritori de bine”, 2 candidați — Zinaida Greceanîi („zîna” lui Voronin), Stanislav Groppa, ambii plecînd de pe pozițiile unul de actual, celălalt de viitor figurant. Sus-numitul Groppa, a dat cu nasul în groapa predestinată a numelui său și a trecut ca un meteor prin scena politică a zilei, demonstrând că e o nulitate ca și 0-ul trecut în dreptul său la rezultatul final al alegerilor. Zânuța, marioneta lui Voronin, a bifat 60 de voturi, unul singur lipsind pentru a intra mai adînc cu mîinile în bugetul statului din postura de președinte al țării, pînă acum fiind „doar” ministrul Economiei.\nPrima tentativă de alegere a președintelui R. Moldova a eșuat „Opoziția s-a ținut de cuvînt și nu a participat la alegerea președintelui R. Moldova. Deputații PCRM (Partidul Comunist din Republica Moldova) și-au dat toate cele 60 de voturi pentru Zinaida Greceanîi, în timp ce contracandidatul neurolog Stanislav Groppa s-a ales cu 0. Cea de-a doua tentativă și ultima pentru alegerea președintelui va fi organizată pe 28 mai. În cazul în care nici de această dată șeful statului nu va fi ales, președintele în exercițiu, Vladimir Voronin, va dizolva parlamentul și va anunța alegeri anticipa- te.” (Timpul, 22 mai 2009)\nS-ar părea ca așa-zisa opoziție a dat dovadă de tărie de caracter și integritate, însă dînd la o parte falsa bravură și minciuna, vedem mutarea UE. Din păcate, noi iarăși jucăm rolul de pioni în luptele decisive atît pentru viitorul nostru, cît și cel al neamului. Fiind înconjurați de aceste hiene, noi nu încercăm să le trimitem acolo unde merită — în uitarea definitivă sau în carcera destinată trădătorilor de neam, ci mai rău — ne oferim fără cea mai mică urmă de împotrivire acestor fiare, ele deosebindu-se una de alta doar prin numărul de identificare al zgardei de la gît.\nVor comuniștii anticipate? „Lipsite de echivoc de obicei, declarațiile fruntașilor PCRM ajung să se bată cap în cap atunci cînd vine vorba despre anticipate și rezultatele alegerilor de joia viitoare. Solicitat de jurnaliști după prima încercare de alegere a șefului statului, liderul PCRM, Vladimir Voronin, a declarat încrezător că săptămîna viitoare „vom avea obligatoriu un nou președinte”. De aceeași părere este și Victor Stepaniuc, care susține că PCRM nu vrea alegeri antici- pate. „Noi nu dorim alegeri anticipate și sînt sigur că nici 99 la sută din opoziție nu le dorește. Pentru că ei știu ce vorbește lumea în teritoriu. Populația așteaptă acum soluționa rea problemelor, în condiții de criză. Compromisul este soluția. Cine s-ar fi gîndit că noi am fi putut găsi înțelegere cu Roșca, dar iată că am găsit”, a sfătuit Stepaniuc opoziția, argumentînd că, deși au fost criticate, la momentul respectiv așa-numitele coaliții monstruoase au avut „un rol pozitiv, progresist în timp”.\nPe de altă parte Mark Tkaciuk, despre care se spune că este „creierul” partidului, afirmă că PCRM nu se teme de anticipate și este gata pentru ele. Cît privește alegerile din 28 mai, Tkaciuk nu este la fel de sigur ca șeful lui că totul va decurge bine. El a precizat că nu înaintează „scenarii optimiste”, deoarece trebuie să fie gata „pentru decizii politice cu mult mai serioase”.\" (Jurnal de Chișinău, 22 mai 2009)\nDe ziua Înălțării Domnului, comuniștii au mai ieșit în prim-plan simulînd falsa smerenie și încercînd să atragă simpatia poporului cu ajutorul sabiei credinței, cu care în realitate nu au nici cea mai mică tangență, fapt rezultînd doar din noțiunea de comunist, anulînd alegerile din 28 mai și reprogramîndu-le pe data de 3 iunie invocînd motive divine. Bine că nu l-au reprogramat pe data de 1 iunie pentru că atunci cu siguranță și-ar fi reamintit de copilărie.\nÎnălțarea Zînei se amînă „În lipsa „votului de aut”, comuniștii tergiversează alegerea președintelui R. Moldova pînă miercuri, 3 iunie.\n„Astăzi este Înălțarea Domnului, o zi a bucuriei și a împăcării. Nu poate fi o zi a polemicilor și a declarațiilor care ar atrage țara într-o nouă campanie electorală”, a argumentat Maria Postoico, lidera fracțiunii PCRM din Parlament.\nPoziția Partidului Liberal Democrat din Moldova față de alegerile parlamentare anticipate rămîne neschimbată. PLDM nu va participa la ședința din 3 iunie. „Amînarea ședinței parlamentului pe 3 iunie nu trebuie legată de Înălțarea Domnului, ci de teama comuniștilor de a-și asuma responsabilitatea pentru opt ani de conducere a R. Moldova”, a declarat președintele PLDM, Vlad Filat.\nMihai Ghimpu, Liderul Partidului Liberal a spus: „Comuniștii sunt în agonie și caută în continuare votul care le-ar permite să aleagă un președinte comunist”.\nLiderul Alianței „Moldova Noastră”, Serafim Urechean, a declarat că fiecare parlamentar ales din partea partidului său este liber să voteze cum îi dictează conștiința.\nComuniștii au cerut o pauză, pentru că e Înălțarea Procedura de alegere a șefului statului a fost amînată, ieri, cu votul deputaților comuniști, pentru data de 3 iunie. Solicitarea de amînare a ședinței în cadrul căreia urma să fie ales președintele republicii a fost făcută de șefa fracțiunii comuniste, Maria Postoico, Deputata și-a justificat cererea prin faptul că nu ar fi corect ca de Înălțarea Domnului (sărbătorită joi, 28 mai — n.r.), Parlamentul să discute probleme majore pentru republică, Opoziția consideră însă că comuniștii au amînat ședința pentru că nu au reușit să găsească „votul lui Iuda”.\nSurpriză de Înălțare La începutul ședinței în plen a Parlamentului, îndată după aprobarea ordinei de zi, președintele fracțiunii comuniste, Maria Postoico, a propus să fie luată o pauză pînă pe data de 3 iunie. „Astăzi e o mare sărbătoare creștină, Înălțarea Domnului, și nu at fi corect ca într-o asemenea zi să fie discutate probleme majore pentru țară și să fie provocate alegeri anticipate”, și-a motivat cererea Postoico.\nLiderul PLDM, Vlad Filat, a cerut însă respectarea ordinei de zi deja aprobate, pentru că societatea este în așteptarea unei decizii. Secretarul fracțiunii AMN, Leonid Bujor, a remarcat, la rîndul său, că prin solicitarea făcută, Postoico încalcă Regulamentul Parlamentului. Toate aceste observații i-au lăsat surzi pe deputații comuniști, care au votat unanim amânarea votului.\n„Au amînat pentru că se tem” „Au amânat ședința pentru că încă nu au găsit oaia blestemată”, a opinat după ședință liderul AMN, Serafim Urechean. „Comuniștii nu se tem de Dumnezeu, ci de responsabilitatea care le revine!”, a declarat președintele PLDM, Vlad Filat. „Opoziția va rămîne unită”, a afirmat plin de încredere șeful liberalilor, Mihai Ghimpu. Înainte de începerea ședinței, Urechean anunța presa că pentru a nu fi considerat autoritar, a decis ca de această dată să nu fie adoptată o decizie a fracțiunii vizavi de modul de participare la vot și fiecare deputat să procedeze după cum îi va dicta inima și cugetul.\n„Vreau să fiu președinte și voi fi” Îndată după încheierea ședinței-fulger, Urechean a mai făcut cîteva declarații sugestive. Solicitat de presă, Urechean a declarat că a propus PCRM încă în seara zilei de 7 aprilie o coaliție, cu condiția retragerii tuturor acuzațiilor la adresa opoziției. Potrivit liderului AMN, propune- rea lor de compromis rămîne „în picioare”, aceasta fiind ca PCRM să susțină candidatura, desemnată de opoziție, la funcția de șef al statului. Întrebat dacă mai vrea să fie președinte, Urechean a răspuns ferm: „Vreau și în continuare să fiu președinte și voi fi”. Potrivit lui, o altă soluție de compromis ar fi ca Vladimir Voronin să se retragă din toate funcțiile pe care le exercită și doar atunci va putea fi inițiat un dialog.\nPauză pentru „negocieri” PCRM rămîne însă pe pozițiile vechi și anunță că nu-și va schimba candidații (Zinaida Greceanîi și Andrei Neguță) la funcția de președinte al țării, pentru alegerile din 3 iunie. „Din punct de vedere procedural, nu putem face acest lucru”, a membrul PCRM, Mark Tkaciuk. Același lucru a fost susținut și de președintele Parlamentului, Vladimir Voronin, care a mai declarat după ședința fracțiunii comuniste că „sunt o sută de procente șanse ca președintele să fie ales la 3 iunie”. „PCRM nu vrea anticipate, Dacă doream acest lu- cru, procedam exact ca și la prima încercare de alegere a șefului statului, obțineam 60 de voturi, pentru ca ulterior să dizolvăm Parlamentul și să anunțăm alegeri anticipate”, a mai spus Voronin. Speakerul a mai adăugat că PCRM nu caută nici un vot și că în pauza luată pînă la 3 iunie, „ei vor încerca să-i convingă pe toți să conștientizeze situația”. (Jurnal de Chișinău, 29 mai)\nLimba română sună rău în urechile rușilor Rușii au mai aruncat puțin gaz pe foc, și continuă campania de ponegrire a lucrurilor sfinte ale românismului — limba și istoria —, ambasadorul Rusiei oprindu-se de data aceasta la limba română ce zgârie urechile fine ale rusofonilor sau rusofililor din Basarabia. Pentru istorie și celelalte sînt lingăii din jurul lui Voronin, acum problema limbii fiind una de „importanță capitală” în contextul trezirii unor sentimente puțin mai românești.\n„Moscova vrea oficializarea limbii ruse în R. Moldova” Ambasadorul Federației Ruse la Chișinău, Valeri Kuzmin, se pronunță pentru oficializarea statutului limbii ruse în Republica Moldova, mai ales în contextul evenimentelor postelectorale din această țară. Ambasadorul rus a declarat miercuri la Chișinău, la deschiderea unei reuniuni regionale a rușilor, că situația postelectorală din Republica Moldova necesită a fi examinată, inclusiv în contextul asigurării drepturilor concetățenilor ruși, în primul rînd fiind vorba despre oficializarea statutului limbii ruse.\nKuzmin a remarcat că în contextul alegerilor parlamentare „nu a fost observată nicio dinamică pozitivă în legătură cu această chestiune”. Din contra, în perioada agravării situației politice interne imediat după alegeri s-a observat și o acutizare a relațiilor interetnice, a spus ambasadorul rus.\nReferindu-se la protestele anticomuniste din 6-7 aprilie de la Chișinău, el a declarat că majoritatea populației rusofone și-a demonstrat interesul pentru consolidarea statalității moldovenești și nu a participat la acțiunile respective.\nLa Chișinău se desfășoară în această săptămînă Conferința regională a organizațiilor etnicilor ruși din Republica Moldova, Ucraina și Belarus. Introducerea limbii ruse ca a doua limbă de stat a fost cerută și anterior de etnici ruși sau chiar politicieni de la Chișinău.\nDeși limba rusă nu este oficială, ea are un statut deosebit în Republica Moldova. Majoritatea actelor oficiale sunt emise în două limbi, ședințele parlamentului sunt traduse în limba rusă, iar mai multe persoane de rang înalt, între care miniștri și deputați, nu cunosc, sau cel puțin nu vorbesc limba română, sau „moldovenească”, cum o numesc ei.\" (Jurnal de Chișinău, 29 mai)\n„Din 2 rele aleg răul mai bun”\nExistă „rău bun”? De ce trebuie ca anume noi să fim cobaii afirmației de mai sus? De ce nu putem alege binele, de ce nu putem merge pe acel drum pe care au mers strămoșii noștri și pentru care și-au dat viața? De unde atîta indiferență? Nu cred că în dreptul numelui de român putem trece calificativul de nepăsător, lenos și trădător. Deci nu românii decid soarta, ci veneticii sau vînzătorii de țară.\nPe 3 iunie vom avea în Republica Moldova sau certitudinea unui președinte comunist sau cea a alegerilor anticipate, din păcate a 3-a variantă nu există. Unde ne duc aceste fapte? Cu siguranță tot mai departe de simțămintele românești și tot mai aproape de zombificare și sclavie atît morală cît și fizică. Problema e cea a stăpînului — vom fi vaca de muls a „măicuței” Rusia, sau viitor mediu de exploatare pentru UE.\nNu vrem binele, fugim de el, de ce sîntem atât de sado-masochiști? Am răbdat zeci de ani prostia, trădarea, jugul străin, minciuna, însă totul are și o limită — care poate fi sau moartea neamului sau ruperea lanțului care ne asuprește.\nNu înțeleg cum de acest virus al politicianismului poate intoxica într-atît mintea, dar mai rău sufletul oamenilor, făcînd din ei robii acestor josnici farsori. Facem din ei idoli, ne închinăm în fața lor, îi considerăm cei mai merituoși și mai buni dintre oameni doar prin prisma unei propagande favorabile și a poziției ocupate undeva „sus”. Nu vedem că ei sînt cangrena societății, sînt acei trântori cu foame de lup, motto-ul lor e: „Pe cel mai slab ca mine îl distrug, pe cel mai puternic îl lingușesc.” Sistemul e puternic, nu poți lupta singur împotriva obișnuinței de sclav, a întunericului indus de mass-media, împotriva acestei religii care pînă la urmă e democrația, acceptată de majoritatea oamenilor ca sistem perfect, aducător de fericire și bine. Pot însă să strig „Treziți-vă!”, și să afirm cu tărie că unicul sistem care convine tuturor românilor, e cel care va pune în fruntea lui pe adevărații patrioți și români, pe cei capabili nu de declarații ci de fapte, pe cei ce se vor sacrifica pe altarul lui Dumnezeu și al neamului cu bucuria că fac ceea ce trebuie să facă.\n","date":"01-06-2009","img":"https://axaneamului.ro/posts/magazine/axa-ii/18/basarabia-noastra-cea-de-totdeauna/images/0.jpg","permalink":"https://axaneamului.ro/posts/magazine/axa-ii/18/basarabia-noastra-cea-de-totdeauna/","series":["AXA ANUL II"],"tags":["Basarabia","Moldova"],"title":"Basarabia noastră, cea de totdeauna","youtube":""},{"author":"Alina Glod","categories":null,"content":"Conceptul de Corporatocrație este unul destul de recent vehiculat în limbajul curent însă el se regăsea și până acum în explicitarea dominanței transnaționalelor asupra diverselor domenii sau ramuri și chiar asupra unei întregi economii naționale. Diferența o face amploarea semnificației noțiunii, dacă democrația este o formă de organizare și conducere a unei societăți în care poporul își exercită, direct sau indirect, puterea, corporatocrația vorbește de o formă de conducere a unei societăți în carea puterea este exercitată preponderent de către corporații sau de către „marile finanțe ale lumii”.\nLa o analiză superficială ai spune că încă, în toată lumea occidentală sau mai puțin occidentală, domină democrația – există un stat de drept, o separație a puterilor în stat, o putere și o voce a opiniei publice, un statut privilegiat al individului, căruia îi sunt respectate drepturile. Intrând totuși în profunzime, observăm că individul este în realitate cel mai lezat în drepturi – drepturi pe care până la urmă nu le apără nimeni, însă în numele cărora, individul și-a asumat o serie largă de obligații, iar companiile (indiferent de proporția acționariatului privat-public) fie ele bănci, corporații transnaționale, organisme internaționale pot impune statului ce să facă.\nDacă ne referim la România, putem observa că guvernul și BNR sunt doar câteva instituții destul de lesne manipulate și excrocate de către bănci. Băncile, toate cu capital majoritar străin, doresc pentru ele un mediu aparte – o reducere a rezervelor minime obligatorii, – realizarea unor împrumuturi publice de la organisme internaționale, pe cheltuiala contribuabilului, chipurile pentru deblocarea activității de creditare și consolidarea capitalului social – și poate chiar niște pomeni fiscale, în cazul în care guvernul nu-și dorește să guverneze o societate fără sistem financiar-bancar funcțional. Actualul context consider că poate fi un exemplu concret de exercitare a puterii corporațiilor – potrivit informațiilor publice, băncile au scos din țară în perioada septembrie 2008 – martie 2009 nu mai puțin de 2,3 miliarde de euro, gravitatea faptului menționat este „pedepsită” de către primul ministru cu amenințarea cu taxa „Robin Hood” (chiar și numele este caraghios precum se va dovedi și măsura în sine!) de supraimpozitare la nivelul profitului obținut în situația în care instituțiile financiare nu-și vor menține liniile de finanțare în România.\nGravitatea faptului vine tocmai din lipsa de control a statului în gestionarea capitalurilor publice sau private (autohtone sau străine) ce au tranzitat sau s-au format și multiplicat pe teritoriul României. Acesta (n.r. statul) ar fi trebuit să impună anterior niște măsuri ferme de impozitare în situația predispoziției corporațiilor (în special bancare dar nu numai) la retrageri masive de capital. Simplele chemări la apel la Bruxelles a băncilor de către BNR și FMI nu par a încuraja activitatea de creditare din România în ultimele luni. Un alt aspect important al problemei este lipsa de autoritate a statului național român – de ce aceste discuții s-au derulat la Bruxelles și nu la București? Oare fondurile obținute cu succes de bănci până anul trecut nu au fost câștigate pe piața financiar-bancară românească? Oare organismele implicate (FMI, BNR, Comisia Europeană, BERD, etc) nu puteau purta aceste negocieri și la București? De ce oare de câte ori e vorba de un împrumut extern de asemenea proporții și cu asemenea instituții împrumutătorii pot impune pe lângă obligativitatea restituirii împrumutului condiții adiționale ce frizează normalitatea bunului simț, respectată de altfel în orice alt contract economic? De ce există mereu o mixtură de politică națională – supranațională când, de fapt, povara economică a oricărui împrumut e doar națională? De ce BNR și Guvernul nu au gândit anterior măsuri draconice de natură reglementativă sau de natură fiscală pentru a fi impuse corporațiilor (bănci sau multinaționale)?\nUn răspuns îl poate constitui – corporatocrația sau o dominanță a interesului de grup peste orice interes național pentru a putea transfera toată puterea unui stat supranațional. Intenția unor noi state membre ale UE din regiune de a crea impuneri fiscale pentru acele profituri transferate în paradisuri fiscale, deși tardivă este lăudabilă. În acest sens, echivalentul maghiar al taxei „Robin Hood” este un impozit de 30% pentru profiturile obținute de companiile ungare în țări care nu au semnat cu Ungaria un tratat de evitare a dublei impuneri. Taxa menționată are și deficiențe – prin urmare în țările cu care Ungaria nu a semnat un tratat de acest tip se pot face transferuri de profituri, speculând astfel un nivel mai redus de impozitare din acele țări. De asemenea, evaziunea fiscală e ridicată în ambele țări și probabil în mai toate statele din regiune, o atare măsură nu va constitui probabil decât o provocare pentru agenții economici (mai ales companii de mari dimensiuni) de a găsi o nouă formă de evaziune. Orice măsură fiscală ar trebui să aibă în primul rând ca obiectiv atragerea și menținerea în țară a unui portofoliu de investiții. Astfel, măsuri precum neimpunerea profitului reinvestit și acordarea de facilități de natură fiscală sau non-fiscală pentru companii pot fi mai adecvate, mai ales când nivelul evaziunii fiscale și ponderea economiei gri sunt destul de ridicate.\nTotodată îmbunătățirea normativelor BNR nu ar trebui să se reducă la modificări în conducerea băncilor comerciale dacă există motive de nemulțumire privind activitatea managerială a acestora ci ar trebui să impună un prag maxim al transferurilor între sucursale și băncile mamă în funcție de profiturile realizate de acele bănci în România. Prevederea ar trebui extinsă și companiilor non-financiare prin documente legislative ale Parlamentului.\nPropun deci instituțiilor abilitate elaborarea unor măsuri dure de impunere fiscală privind transferurile de profituri către paradisurile fiscale, așa cum se și intenționează, însă acestora, în mod obligatoriu, să li se adauge o serie de măsuri de stimulare a reinvestirii profiturilor și de încurajare a creării unor noi companii.\n","date":"01-06-2009","img":"","permalink":"https://axaneamului.ro/posts/magazine/axa-ii/18/corporatocratia-studiu-de-caz-pe-romania/","series":["AXA ANUL II"],"tags":["România sub asediu"],"title":"Corporatocrația, studiu de caz pe România","youtube":""},{"author":"Pr. Dan Bădulescu","categories":["Jurnal de front","Politică"],"content":"Anul acesta s-au auzit unele propuneri din partea unui om de afaceri irlandez pentru o modificare și unificare a datei Paștelui, conform unor criterii politico-economice europene:\nUniunea Europeană trebuie să fixeze data Paștelui 17 Martie 17 2009\nFergal Quinn1\n„UE trebuie să se implice, pentru că acest subiect afectează viețile seculare ale majorității cetățenilor”\n„Anul trecut, Paștele2 a căzut așa de devreme (23 Martie) încât a provocat un neajuns major celor mai mulți dintre noi. Așa cum părinții care au copii școlari își amintesc, abia de se întorseseră cei mici din vacanța de Crăciun când… era deja vremea unei noi vacanțe. Și chiar au început vacanța de Paște înainte de ziua Sf. Patrick. În acest an, Paștele cade pe 12 aprilie. Peste doi ani, o să cadă în 24 aprilie. Asta marchează o diferență de 32 de zile într-un interval de patru ani. E diferența dintre a sărbători Paștele înainte ca iarna să se fi încheiat cu adevărat și de a o face când primăvara s-a instalat de-a binelea. Asta e o problemă mare pentru industria turismului și clienții acesteia – înseamnă că în fiecare an au de vândut un produs diferit, iar în fiecare an perioada de vară timpurie de după Paște începe la date diferite. Majoritatea oamenilor consideră că serbarea Paștelui ca o sărbătoare cu dată mobilă e un neajuns, însă presupun că e un motiv profund, religios, pentru a așeza data Paștelui așa cum o facem, iar bisericile s-ar opune oricărei schimbări. De fapt, nimic nu ar putea fi mai departe de adevăr (!). Acum mai bine de 40 de ani, al doilea Conciliu al Vaticanului a arătat lămurit asta când a declarat că nu are nici o obiecție împotriva unui Paște cu data fixă. Puțin peste un deceniu mai târziu, în 1975, papa de atunci, Paul al VI-lea, a mers până acolo încât a și propus o dată anume – a doua duminică din aprilie.\nȘi atunci de ce nu s-a întâmplat nimic? Majoritatea membrilor din Consiliul Mondial al Bisericilor erau pregătite să accepte, cu o singură și flagrantă excepție. Bisericile Ortodoxe refuzau să accepte o propunere care ar fi putut crea impresia ca sunt conduse de Roma – nimic surprinzător, câtă vreme acestea se definesc mai cu seamă prin independența lor față de Roma. În același timp, totuși, au lăsat să se înțeleagă limpede că nu ar avea nici ele vreo obiecție față de o dată fixă pentru Paște – câtă vreme nu presupune o propunere a Bisericii din Roma. Și astfel chestiunea a lâncezit vreme de peste 30 de ani – o sugestie foarte sensibilă care întrunește un acord larg, însă nu are încă un conducător acceptabil pentru toate interesele religioase. Cine va umple acest gol? Sunt de părere că Uniunea Europeană este organismul ideal pentru a prelua aceasta idee și a o duce mai departe. UE și-ar putea justifica implicarea pentru că acest subiect nu este doar unul religios, ci afectează viețile seculare ale majorității cetățenilor și este o barieră pentru eficiența celor mai multe business-uri.\nNu doar atât, ci UE are o magnifică experiență în standardizarea unor chestiuni elementare ca acestea, cu un beneficiu sporit pentru toți.\nA adus la aceleași date de început și de sfârșit a perioadei în care fuctionează ora de vară în întreaga Europă;\nA convins toate țările europene să folosească același prefix internațional (00) pentru apelurile telefonice internaționale;\nA creat și implementat tehnologia GSM a telefoanelor mobile, folosită pretutindeni în Europa, dar și în largi porțiuni din restul lumii;\nA reușit să înlăture controlul pașapoartelor aproape peste tot în Europa (deși, în mod regretabil, Marea Britanie și Irlanda încă păstrează distanța față de acest mare pas înainte).\n„Majoritatea oamenilor consideră că serbarea Paștelui ca o sărbătoare cu dată mobilă e un neajuns, însă presupun că e un motiv profund, religios, pentru a așeza data Paștelui așa cum o facem, iar bisericile s-ar opune oricărei schimbări. De fapt, nimic nu ar putea fi mai departe de adevăr (!). Acum mai bine de 40 de ani, al doilea Conciliu al Vaticanului a arătat lămurit asta când a declarat că nu are nici o obiecție împotriva unui Paște cu data fixă. Puțin peste un deceniu mai târziu, în 1975, papa de atunci, Paul al VI-lea, a mers până acolo încât a și propus o dată anume - a doua duminică din aprilie”.\n Prin asumarea obiectivului de a stabili o dată fixă pentru Paște, UE ar face un pas foarte popular – și astfel ar putea și să își îmbunătățească felul în care este percepută de europeni. Hai s-o facem!”\nPropunem un răspuns acestei propuneri, luând ca bază o situație similară petrecută acum vreo 70 de ani.\nÎn anii 1930 s-au exercitat o serie de presiuni constante de schimbare a Calendarului bisericesc, venite acum din partea Ligii Națiunilor. În legătură cu aceasta, trebuie să menționăm un moment important, ce desigur că este și el cvasi-necunoscut în rândul clerului și credincioșilor. El a fost consemnat în revista bisericească „Candela”, nr. 1-4, 1931 din Cernăuți. Care au fost datele acestui important moment?\nPr. Profesor Vasile Gheorghiu, ucenic al prof. Popovici, profesor la facultatea de teologie din Cernăuți a primit din partea Sf. Sinod Român însărcinarea de a examina problema stabilirii unei date fixe a Paștelor, problemă ridicată de broșura Societății Națiunilor „A 4-a conferință generală a comunicațiilor și a documentelor de tranzit preparatorii, vol. I: Reforma calendarului.” Acolo se propunea rectificarea calendarului gregorian, și stabilirea unei date fixe a Paștelui, de ex. în a doua duminică din aprilie. Este interesant de observat componența Comitetului preparator al Comisiei consultative și tehnice de Comunicație și Tranzit, instituită de Consiliul Societății Națiunilor:\nMarele rabin Israel Levi, președintele Comitetului israelit în chestia reformei calendarului.\nDr. Hertz, marele rabin al comunităților israelite unite din imperiul britanic, Londra.\nReverend Dr. M. Hyamson, președintele ligii pentru păstrarea fixității zilei de Sâmbătă.\nDr. Pinchas Kohn, delegat din partea „Agudas Iisroel”.\nDr. F. Lewenstein, mare rabbin, Zürich.\nProfesor Adolf Keller, secretarul general al consiliului ecumenic al creștinismului practic.\nM.A.S. Maxwell, M. L. H. Christian și Dr. J. Nussbaum, numiți de conferința generală a adventiștilor de ziua a șaptea.\nM-lle Achelis, președintele Asociației pentru calendarul mondial.\nM. Brougthon Richmond, secretarul Asociației pentru calendarul internațional.\nM. Moses B. Cotsworth, directorul ligii internaționale al calendarului fix.\nIată deci, cine îndrăznea să decidă în privința stabilirii unei date fixe a Paștelui creștin! Criteriile lor nu erau nici măcar la nivel declarativ bisericești, ci exclusiv geo-politice și economice.\nÎn fața acestei provocări Sf. Sinod Român a apelat la expertiza Pr. prof. Gheorghiu. Pus în fața unei situații destul de grele, și presat fiind de către forțele globalizante politice și economice ce le resimțim și noi acum din plin, Părintele a dat și o mărturie tranșantă, care a atârnat se vede destul de serios în ceea ce a urmat de atunci și până acum. Mai mult decât aceasta, el a avut nu numai curaj în fața factorilor de presiune seculari, dar chiar a ridicat un glas de împotrivire față de atitudinea lașă și apostată a Patriarhiei Ecumenice.\nRaportul Părintelui profesor universitar Dr. Vasile Gheorghiu, înaintat Sf. Sinod al României în chestiunea reformei calendaristice Chestiunea stabilizării sărbătorii de Paști. Sf. Sinod al Sfintei noastre Biserici Ortodoxe autocefale Române, No. 1308, la 9 Septemvrie 1931, îmi adresează următoarea scrisoare :\nPrea Cucernice Părinte,\nAvem onoare a vă trimite odată cu aceasta broșura Societății Națiunilor întitulată : „Quatrieme Conference Generale des Communications et du Transit-Documents Pre-paratoires, voi. I: Reforme du Calendrier”, rugându-vă să binevoiți a studia cele cuprinse în ea și a ne înainta opinia Prea Cucerniciei Voastre.\nOdată cu opinia Prea Cucerniciei Voastre ne veți înapoia și documentul acesta.\nPrimiți, Vă rugăm, arhiereștile noastre binecuvântări.\nPreședinte : Patriarh Miron m. p.\nDirector : Tit m. p.\nPrea Cucerniciei Sale,\nPrea Cucernicului Păr. Profesor Dr. V. Gheorghiu,\nFacultatea de Teologie\nCernăuți.\nLa adresa aceasta am răspuns următoarele:\nCernăuți, la 20 Septemvrie 1931.\nSanctitatea Voastră,\nDomnule Președinte al Sf. Sinod,\nLa adresa No. 1308 din 9 Septemvrie 1931, prin care Sf. Sinod îmi trimite broșura „Quatrieme Conference Generale des Communications et du Transit-Documents pre-paratoires—voi. I: Reforme du Calendrier”, publicată de Societatea Națiunilor, Geneva, 1931, pentru a studia cele cuprinse în ea și a vă înainta opinia mea, am onoare a vă prezenta, înapoind totodată broșura susmenționată, următorul raport:\nI. Cuprinsul broșurii susmenționate este următorul:\nComitetul preparator al Comisiunii consultative și tehnice de Comunicație și Transit, instituită de Consiliul Societății Națiunilor, în conferința generală din 13 iunie 1931, având a examina oportunitatea pentru viața economică și socială a) a stabilizării sărbătorilor mobile și b) a simplificării calendarului gregorian, a prezentat un raport, care rezumă rezultatele anchetelor făcute în acea direcție în diferitele țări ale lumii (Germania, Belgia, Brazilia, Britania, Cehoslovacia, Statele Unite, Franța, Ungaria, Italia, Olanda, Polonia, Portugalia, România, Suedia și Svițera3). Cu acea ocaziune au fost cooptați în Comitet următorii domni:\nMarele rabbin Israel Levi, președintele Comitetului israelit în chestia reformei calendarului.\nDr. Hertz, marele rabbin al comunităților israelite unite din imperiul britanic, Londra.\nReverend Dr. M. Hyamson, președintele ligii pentru păstrarea fixității zilei de Sâmbătă.\nDr. Pinchas Kohn, delegat din partea „Agudas Iisroel”.\nDr. F. Lewenstein, mare rabbin, Zürich.\nProfesor Adolf Keller, secretarul general al consiliului ecumenic al creștinismului practic.\nM. A. S. Maxwell, M. L. H. Christian și Dr. J. Nussbaum, numiți de conferința generală a adventiștilor de ziua a șaptea.\nM-lle Achelis, președintele Asociației pentru calendarul mondial.\nM. Brougthon Richmond, secretarul Asociației pentru calendarul internațional.\nM. Moses B. Cotsworth, directorul ligii internaționale al calendarului fix.\nRaportorul Comitetului special de studiu al reformei calendaristice arată mai întâi inconvenientele, cari rezultă pentru viața școlară, activitatea judiciară și mai ales pentru interesele comerciale de transport și cele industriale și a chestiunilor de oțel, din cauza lipsei de stabilitate a sărbătorii Paștilor, care de prezent oscilează între 22 martie și 25 aprilie, va să zică printr-un interval de 35 zile, având un egal deplasament și al celorlalte sărbători mobile. Comitetul a sugerat stabilizarea sărbătorii Paștilor pentru duminica, care urmează după a doua sâmbătă de aprilie, fiind gata de a trata această chestiune și independent de chestiunea generală a reformei calendarului…\nȘi Patriarhul Ecumenic din Constantinopole a răspuns prin scrisoarea sa din 18 februarie 1924, că la Congresul panortodox, în urma deliberărilor din ședințele dela 23 mai până la 5 iunie 1923, s-a hotărât, că sub rezerva unui comun acord al bisericilor creștine, Biserica Ortodoxă ar fi gata a se declara pentru stabilizarea sărbătorii Paștilor.\nCelelalte corporațiuni religioase ale diferitele state s-au arătat de asemeni favorabile reformei și gata, ca să o admită. Între aceste din urmă găsim și România…\nII. Opinia mea este următoarea:\na) Asupra proiectelor de reformă generală a calendarului gregorian, pe cari ne-a sugerat Comitetul special de studii al Comisiunii de comunicații și tranzit al Societății Națiunilor, am avut ocaziunea, ca să mă exprim pe larg în raportul meu înaintat Sf. Sinod al Sf. noastre Biserici autocefale Române din 5 mai 1931. Am crezut în acel raport, că trebuie să refuz toate aceste proiecte nu numai din motive astronomice-științifice, ci și din considerațiuni de natură practică, economică-financiară și nu mai puțin și din considerațiuni de utilitate publică. N-aș vrea să mă mai repet aici. De aceea mă refer în total la raportul meu de atunci.\nÎmi pare numai rău, că între timp membrii Comitetului național al României nu au fost mai prudenți în această direcție, ci s-au grăbit, ca să-și dea asentimentul în deplină necunoștință de cauză și fără a cere, în prealabil, cum s-ar fi cuvenit, avizul autorităților bisericești.\nb) În raportul meu prezent nu-mi rămâne, decât să mă ocup numai de chestiunea stabilizării sărbătorii Paștilor.\nȘtim cu toții, că Biserica își amintește cu pietate și sărbătorește în timpul unui an bisericesc cele mai importante evenimente din viața Domnului nostru Iisus Hristos, a Maicii Domnului, a Sfinților Apostoli și a celorlalți Sfinți, cari s-au distins prin viața lor pioasă și pot servi ca modele pentru creștinii de azi. În scopul acesta zilele de peste an sunt închinate amintirii diferitelor evenimente din viața trecută bisericească, primind fiecare o dedicație specială și fixându-se rostul lor în zile anumite din calendar. Numai puține zile de sărbătoare, având o deosebită importanță, nu au putut fi fixate la o zi anumită din calendar. Așa se face, că sărbătorile bisericești de peste an, din punct de vedere strict calendaristic, noi le deosebim în sărbători fixe și sărbători mutabile. Sărbători fixe numim noi acele sărbători, cari cad în fiecare an la aceeași dată fixă din calendar. Sărbători mutabile numim noi acele sărbători, cari nu cad în fiecare an la aceeași dată fixă din calendar. Sărbătoare fixă este d. ex. Bunavestire. Ea cade întotdeauna în ziua de 25 martie. Tot așa Nașterea Domnului, care cade în ziua de 25 decembrie. La fel este sărbătoare fixă Întâmpinarea Domnului, care cade în ziua de 2 februarie; Sf. Gheorghe, care se serbează în ziua de 23 aprilie; Sf. Petru și Pavel, care se serbează în ziua de 29 iunie; Înălțarea Sf. Cruci, pe care o sărbătorim în ziua de 14 septembrie, și multe altele.\nNumai 3 sărbători de peste an au rămas nefixate pe o zi anumită din calendar. Acestea sunt: Ziua Sf. Paști, Înălțarea Domnului la cer, care trebuie să cadă întotdeauna în ziua a 40-cea după Învierea Domnului și sărbătoarea Rusaliilor, care cade întotdeauna în ziua a 50-cea după Învierea Domnului. Cele 2 sărbători din urmă sunt, după cum vedem, strâns legate de sărbătoarea Sf. Paști sau a Învierii Domnului, așa că stabilirea lor nu mai face nici o greutate, dacă s-a stabilit odată ziua de Paști sau a Învierii Domnului.\nZiua de Paști adevărat că oscilează din tot începutul pe una dintre Duminicile dintre 23 martie și 25 aprilie ale calendarului nostru. Dar cum toate celelalte zile de sărbătoare au fost fixate pe o zi anumită din calendar, ni se impune întrebarea, cum de vine și cari sunt motivele, pentru cari numai ziua de Paști n-a fost fixată și ea la o dată anumită din calendar.\nSărbătoarea Sf. Paști sau a Învierii Domnului este cea mai mare sărbătoare a creștinătății. Biserica creștină își amintește în această zi cu multă pietate și nespusă bucurie de Învierea Domnului Iisus Hristos. Prin învierea Sa din morți Domnul Și-a desăvârșit opera Sa de mântuire. Totodată Biserica a avut însă grija, ca să o serbeze chiar în acea zi, în care s-a petrecut, de fapt, acest mare eveniment.\nDin rapoartele Sfinților evangheliști știm adică, că Domnul Iisus Hristos a înviat din morți într-o zi de duminică, care pe vremurile de atunci se chema la iudei „ziua-ntâia a săptămânii”, și în anul, când iudeii și-au serbat paștile lor într-o zi de vineri.\nDar ne va întreba cineva, când obișnuiau iudeii să-și serbeze Paștile lor? Iudeii trebuiau să-și serbeze Paștile lor, după cele ce cetim în cărțile lui Moisi (Ieșirea XII,1 ss.; Numeri IX,1 ss.), în seara zilei de 14 spre 15 nisan, care era prima lună a anului. Anul la iudei începea cu primăvara. Știm, că primăvara astronomică începe cu ziua echinocțiului de primăvară, adică atunci, când ziua este egală cu noaptea. Rezultă, deci, că prima lună a anului trebuie să fi început și la iudeii vechi cam în apropierea echinocțiului de primăvară. Lunile la iudei începeau cu seara zilei aceleia, în care se observa pentru prima dată secera lunii noi (craiul nou) pe orizontul cerului dela apus. După o evoluțiune de 14 zile luna pe cer devine lună plină. Discul ei rotund se vede în întregime. Paștile iudeilor se serbau, așadar, întotdeauna, în ziua de lună plină sau prima lună plină, care urma după echinocțiul de primăvară. Această practică a iudeilor bazează pe orânduire divină. Rostul acestei serbări era, ca poporul să-și amintească pururi de eliberarea sa din sclavia Egiptului. Domnul nostru Iisus Hristos ne-a eliberat pe noi oamenii dintr-o sclavie mult mai grea. Domnul Iisus Hristos ne-a eliberat nu numai trupește, ci și sufletește din sclavia mult mai grea a păcatelor noastre prin jertfa morții Sale de pe cruce. Domnul a murit în ziua de Paști a iudeilor, și anume în acel an (30 d.Hr.), când ziua de Paști era o zi de vineri. A treia zi, într-o zi de duminică, Domnul a înviat din morți, dându-ne prin această Înviere a Sa dovada, că Și-a desăvârșit opera Sa de mântuire. Paștile creștine ne amintesc nouă, așadar, nu atât de ziua morții, cât mai vârtos de ziua Învierii Domnului din morți. De aceea Biserica creștină a serbat din tot începutul, copiind exact chiar ziua, luna și anul, ziua anuală a Învierii Domnului în prima duminică, care urmează după luna plină de după echinocțiul de primăvară. Cu acestea ziua Învierii Domnului este pentru totdeauna strâns legată de străvechea instituție a împărțirii zilelor de peste an în săptămâni de câte 7 zile, apoi de marele luminător al nopții, care este luna ș. a. în faza ei cea plină, și în fine de marele luminător al zilei, soarele, ș. a. din momentul, când acesta a trecut prin punctul echinocțial de primăvară și a început a ni aduce un nou an de căldură și lumină și prosperitate. O mai bună fixare a zilei de Paști (creștine) decât aceasta nu există. De aceea Sf. Părinți adunați în primul Sinod Ecumenic de la Niceea din anul 325 d.Hr., discutând chestiunea fixării zilei de Paști în Biserică, au căzut cu toții de acord, că această zi trebuie să se serbeze și pe viitor în prima duminică după luna plină de după echinocțiul de primăvară. Și de atunci încoace Biserica creștină a căutat, întotdeauna, ca să rămână cât mai credincioasă acestei vechi și venerabile tradiții. Aceasta s-a făcut în conștiința, că această tradiție trebuie redusă în cele din urmă la însăși cauzalitatea divină, întrucât serbarea Paștilor iudaice în ziua de lună plină a primei luni de primăvară, este, de fapt, orânduire divină și întrucât și Domnul a binevoit a-Și desăvârși chiar cu ocazia sărbătorii de Paști a iudeilor, în prima zi de duminică, opera Sa mare de mântuire…\nMai pe urmă creștinătatea și-a legat anul său bisericesc tot mai strâns de soarta sistemului calendaristic iulian. De atunci înainte serbarea Paștilor a început să întârzie tot mai mult și să devieze dela norma sa primordială de a se serba întotdeauna în prima duminică de după luna plină de după echinocțiul de primăvară…\nNe surprind proiectele de reformă calendaristică și de stabilizare a Sf. Paști, cari ni vin din afară, din cercurile cele mai îndepărtate de Biserică, de la directorii de bănci și industrii și din partea instituțiunilor de tranzit și transport, cari și-au centralizat acțiunea într-o comisiune specială de studii, instituită de Societatea Națiunilor.\n Am auzit mai sus, că în ce privește serbarea Sf. Paști această Comisiune vrea să stabilizeze Sf. Paști pe o duminică, care se va găsi cam pe la mijlocul lunii lui aprilie. Cu alte cuvinte zis, ea tinde, ca să dezlege sărbătoarea Sf. Paști, completamente, de marii luminători ai cerului, de lună și de soare, și să o lege pe viitor numai de instituția schimbăcioasă a calendarului, fie a celui care este de prezent în vigoare, fie a altui calendar perpetuu, pe care-l au în vedere, ca să-l introducă pe viitor în viața civică mondială.\nÎncercarea de a desface sărbătoarea Sf. Paști de legătura ei și firească și istorică și tradițională cu marii luminători ai cerului, soarele și luna, este un atentat, am putea zice, de-a dreptul, criminal la adresa Sfintei noastre Biserici. Îi zicem atentat criminal pentru următoarele motive: 1) Dacă sărbătoarea Sf. Paști nu se mai serbează în duminica de după prima lună plină de după echinocțiul de primăvară, ci la o dată oarecare calendaristică, care nu ține seamă de aceste condițiuni și care ni s-a stabilit și impus din altă parte, noi vom trebui să renunțăm pe viitor la orânduirea divină de a serba Sf. Paști exact în condițiunile astronomice bine fixate și neschimbabile ale acestei serbări și vom trebui să ne mulțumim cu o serbare de Paști, care va împărtăși soarta calendarului schimbăcios al oamenilor. În legătură cu un calendar rău, dar mai ales în legătură cu calendarele cele sugerate de Comisiunea de studii a Societății Națiunilor nu se va mai putea evita, ca Paștile să se serbeze după un număr oarecare de ani în alte anotimpuri și nu la începutul primăverii astronomice, așa după cum se cuvine. 2) Stabilizarea sărbătorii Paștilor pe o duminică a unei zile de aprilie fără privire la starea lunii și a soarelui însemnează a pierde și legătura istorică cu ziua și anul morții Domnului Iisus Hristos. Noi știm, că Domnul a fost răstignit chiar în ziua de lună plină a primei luni de primăvară, care în anul acela (30 d.Hr.) cădea într-o zi de vineri, și a înviat a treia zi, într-o zi de duminică. Fără de această legătură istorică serbarea Sf. Paști se degradează la o serbare pur formală fără vreo legătură mai strânsă organică cu opera de mântuire a Domnului Iisus Hristos. Și în fine 3) Acceptarea unei alte date pentru serbarea Sf. Paști decât cea tradițională și aprobată de 1 Sinod Ecumenic (325 d.Hr.), ar însemna abandonarea unei tradițiuni aproape bimilenare a Bisericii, ceea ce ar fi un greu vot de blam pentru Biserica de până acum, pentru că ea timp atât de îndelungat n-a înțeles să simplifice calculul pascal și a ezitat să-l lege de o duminică fixă din calendar, și în același timp un gest nemaipomenit de îngâmfare a Bisericii de acum, care se transpune, în mod suveran, peste toate orânduirile bisericești observate cu scumpete până acum.\nDin motivele arătate noi vom trebui să zicem, că Biserica nu poate să renunțe nici pe viitor, ca să-și serbeze Paștile în altă duminică decât numai în duminica întâia de după prima lună plină de după echinocțiul de primăvară. Ea nu poate să accepte, așadar, ca Paștile să fie fixate pe o duminică oarecare a lunii aprilie.\nPoate că ar vrea cineva să zică, că Biserica trebuie să înțeleagă, că fixarea zilei de Sf. Paști pe o duminică oarecare a lunii aprilie este reclamată în prima linie de dificultățile mari, pe cari le întâmpină Biserica în fiecare an la fixarea zilei de Paști, și apoi de perturbările, cari urmează din lipsa de stabilitate a sărbătorii Sf. Paști pentru viața comercială și traficul mondial. La aceste obiecțiuni noi răspundem următoarele:\n1) Orișicât de paradox ar pare, că este, noi afirmăm și ne dăm bine seama de cele ce spunem, că fixarea zilei de Paști este mai ușoară decât fixarea oricărei alte sărbători de peste an. Căci pentru a putea spune, când vom trebui să serbăm pe Sf. Petru și Pavel, vom trebui să numărăm zilele de la începutul anului până în ziua de 29 iunie sau, mai ușor, vom consulta un calendar. Dar pentru a putea stabili, cu toată certitudinea, când trebuie să serbăm Paștile creștine, nu mai avem nevoie de nimic alta, decât numai de stricta observare a condițiunilor mai sus arătate: echinocțiul de primăvară, luna plină și proxima zi de duminică. Îndeosebi nu avem nevoie de nici un calendar, orișicum s-ar chema acesta. Fiecare om știe, când cade o zi de duminică. Fiecare om poate observa pe cer, când e lună nouă și când e lună plină. Și fiecare poate constata, dacă soarele răsare primăvara în punctul său echinocțial, resp. dacă ziua este egală cu noaptea.\nChiar în pustiuri întinse sau chiar de pe vârful unui munte înalt, de unde avem un orizont cât mai larg, punctele echinocțiale ale soarelui se pot stabili de multe ori mai ușor chiar decât la orașe, unde orizontul ni este adeseori închis de clădirile, cari ne înconjoară. În schimb însă și la orașe, oamenii dispun de multe alte mijloace, cu ajutorul cărora pot stabili și ei, cu preciziune, dacă soarele a atins punctele sale echinocțiale. În orașe avem observatoare și instrumente astronomice cu lunete și ceasuri de preciziune etc. Și atunci n-avem decât să constatăm, dacă soarele a trecut deja prin punctul său echinocțial de primăvară. Din acest moment înainte n-avem decât să mai așteptăm, până ce luna pe cer devine lună plină, și în proxima duminică, care urmează, putem serba Paștile, cu conștiința împăcată, că le-am serbat chiar la timpul cuvenit.\nÎn special țin să amintesc, că pentru noi creștinii ortodocși fixarea zilei echinocțiale nu prezintă nici o dificultate. Toate bisericile ortodoxe sunt zidite cu altarul spre răsărit, așadar, spre punctul echinocțial. Primăvara, n-ai decât să pândești momentul, când răsare soarele, și dacă vezi, că raza soarelui, care răsare, se răsfrânge prin fereastra din dreptul mesei Sfântului altar și se vede până în mijlocul pridvorului, atunci să știi, că soarele a răsărit chiar în punctul său echinocțial. Vom mai aștepta încă până ce luna devine plină și în prima duminică, care urmează, vom serba Paștile. Bisericile orientale cu altarul lor îndreptat spre răsărit sunt, așadar, mici observatoare astronomice, întocmite anume pentru a putea stabili cu ajutorul pozițiunii lor geografice punctele echinocțiale și a hotărî, astfel, cu destulă preciziune, ziua, în care trebuiește serbată cea mai mare sărbătoare a creștinătății, Paștile.\nCreștinătatea din Occident s-a lipsit de acest simplu mijloc de a stabili punctul echinocțial al soarelui. Bisericile, pe cari și le-au zidit occidentalii, nu sunt îndreptate cu altarul lor principal spre răsărit…\nCalendarele n-au avut nici când un rol hotărâtor în ce privește stabilirea zilei de Paști. Dimpotrivă fiecare calendar, care are pretenția, ca să fie un calendar complect și bine alcătuit, va trebui să țină seama de ziua de Paști, așa după cum a stabilit-o Biserica. El va trebui să arate nu numai lista zilelor de peste an și împărțirea lor în săptămâni și luni, ci ni va spune și când sunt lunile noi, pătrarul 1, lunile pline, pătrarul ultim și tot așa va trebui să ni comunice și orele, când răsare și apune soarele în fiecare zi de peste an. Calendarul ne va arăta între altele și ziua echinocțiului de primăvară. Și, urmărindu-l bine, vom găsi, de fapt, că în prima duminică de după luna plină de după echinocțiul de primăvară sunt Paștile creștine.\nDificultatea începe abia atunci, când cei cari nu cunosc normele, după cari trebuie stabilită ziua sărbătorii de Paști, compară un calendar dintr-un an cu un calendar din alt an. Ei nu-și dau seama, că lunile noi dintr-un an calendaristic nu coincid cu lunile noi din celalalt an calendaristic. Și atunci, ce să vezi ? Ei se întreabă, de ce în anul acesta s-au serbat Paștile în ziua cutare de aprilie, iar în anul viitor vom trebui să o serbăm în ziua cutare a lunii lui martie. Și fără să-și mai dea silința, ca să cerceteze și să cunoască motivele, pentru cari Biserica a stabilit, ca odată să se serbeze Paștile într-o zi a lunii lui aprilie, iar altă dată într-o zi a lunii lui martie, pretind, ca Paștile să se fixeze pentru totdeauna la o zi, care să nu permită o oscilare prea mare.\nPretenția aceasta a cercurilor străine de normele și tradițiunile Bisericii nu este însă prin nimic justificată.\nCine astăzi este lipsit de cele mai elementare cunoștințe în ce privește sistemul nostru planetar și nu știe ceea ce este echinocțiu și lună nouă sau lună plină ar face mai bine, dacă ar recunoaște cu umilință această lipsă de cunoștințe și s-ar supune conducerii celor, cari dispun de aceste cunoștințe. Dar dacă cred, că nu se pot supune conducerii acestora, n-au decât să ceară lămuriri. Și li se vor da. Dar a persevera în această ignoranță, în sec. XX d.Hr. când știm, că încă vechii locuitori ai Chinei, cari au trăit prin sec. VIII î.d.Hr., știau să calculeze, fără a dispune de mijloacele tehnice, de cari dispunem noi, chiar și întunecimile4 de soare și de lună, cu destulă preciziune, este un certificat destul de rău pentru gradul de cultură, pe care pretindem, că stăm.\nDar dacă aceste cercuri au chiar cutezanța, ca să ceară, ca cei cunoscători să abdice la cunoștințele lor și să se coboare la nivelul cultural cel atât de jos, pe care stau dânșii, atunci ni lipsesc cuvintele, cu cari am trebui să calificăm atitudinea lor. Atâta spun, că Biserica nu poate ține seama de cei, cari, cu rea credință, refuză a avea înțelegere pentru vechile și venerabilele ei tradițiuni.\n Ar zice unii, că peste tot azi majoritatea hotărăște. Noi răspundem, că în știință ar fi trist, dacă ar hotărî majoritatea, în știință trebuie să rămână hotărâtori acei factori, puțini la număr, cari au studiat și cunosc chestiunea. Mai ales în Biserică nu se poate admite, ca mulțimea să hotărască cele ce trebuie să se facă și ce nu. În Biserică hotărăște Magisterul (sic!) bisericesc, iar toți ceilalți membri ai ei ascultă. În Biserică Domnul Iisus Hristos poruncește. Biserica este Hristocratică, nu democratică. Cu toate acestea ea este cea mai folositoare și mai binefăcătoare instituțiune pentru omenire. Așa fiind, nu se poate admite, ca credincioșii laici să aibă dreptul de a hotărî în chestiuni, cari sunt exclusiv de competența bisericii învățătoare. Cu atât mai puțin li este permis acelora, cari stau în afară de organizația Bisericii creștine, cum este cazul chiar cu Comitetului Comisiunii de studii a Societății Națiunilor, din care fac parte, după cum am arătat în cele precedente, un număr considerabil de rabini iudei, ca să aibă oarecare vot în chestiuni, cari privesc în primul rând Biserica creștină. Nici opinia publicului mare, ori și cât de favorabilă ar fi chestiunii stabilizării Sf. Paști pe o duminică oarecare din aprilie, nu are nici o importanță hotărâtoare. Hotărâtor este numai votul bisericii învățătoare.\nÎn această direcție Arhiepiscopul de York drept că a declarat, că ar fi înțeles, ca data de Paști să se fixeze în prima duminică, care urmează după a doua sâmbătă a lunii aprilie, dar numai sub condiția, dacă ar putea să se facă un acord general în biserică asupra acestei chestiuni. Cam la fel este și răspunsul, pe care Patriarhul ecumenic din Constantinopole l-a dat în scrisoarea sa din 18 februarie 1924 în urma celor hotărâte în Congresul pan-ortodox ținut între 23 mai și 5 iunie 1923. În acest răspuns se spune, că Biserica Ortodoxă este gata a se declara în favoarea stabilizării sărbătorii de Paști, sub rezerva unui acord comun al bisericilor creștine. Răspunsurile acestea sunt socotite din partea Comitetului Comisiunii de studii a Societății Națiunilor favorabile chestiunii stabilizării sărbătorii de Paști. Privite mai de aproape ele sunt însă răspunsuri evazive, pentru că pe de o parte declară, că sunt gata să accepte stabilizarea Paștilor în felul sugerat de Societatea Națiunilor, pe de altă parte însă pun condițiuni, despre cari se știe de mai înainte, că nu se vor putea realiza niciodată, adică condițiunea unui acord comun al tuturor bisericilor creștine în această chestiune. Răspunsul Arhiepiscopului de York, care este în fond protestant și stă atât de departe de vechea tradiție bisericească, nu mă prea miră. Dar mă miră mult, cum de a putut să dea un astfel de răspuns Patriarhul Ecumenic din Constantinopole. Răspunsul este de-a dreptul nedemn de înaltul prestigiu de până acum al acestui Scaun patriarhal. Zic nedemn, pentru că de frică, ca să nu piardă simpatiile membrilor din Comisiunea de studii a Societății Națiunilor, a declarat cu cuvintele de mai sus, că este gata, ca să treacă peste hotărârea Sinodului Ecumenic și să accepte o nouă stabilizare a Paștilor. Aceasta ar fi un act de trădare la adresa tradițiunilor de până acum a Bisericii Ortodoxe…\nDar cei inițiați știu de mai înainte, ca un Concil (sic!) Ecumenic nu va putea să dezavueze pe un alt Concil Ecumenic, care a luat deja hotărâri precise în chestiunea datei, când trebuie să se serbeze Paștile creștine. Același Spirit (sic!) Sfânt, care a grăit prin gura profetului Moisi și i-a poruncit, ca să scrie, că mielul pascal trebuiește junghiat în seara zilei de 14 nisan, adică în ziua de lună plină a primei luni de primăvară, a știut de mai înainte, că și Domnul Iisus Hristos, Fiiul lui Dumnezeu, adevăratul Miel pascal al omenirii, Se va jertfi chiar în ziua de Paști a iudeilor și va învia a treia zi, într-o zi de Duminică. Și același Spirit Sfânt a inspirat și hotărârea Sf. Părinți de la Sinodul I Ecumenic, ca sărbătoarea Sf. Paști creștine sau Învierea Domnului să se serbeze în prima duminică, care urmează după luna plină de după echinocțiul de primăvară. Și, dacă, de fapt, același Spirit Sfânt îi va inspira și pe Sf. Părinți, cari vor fi convocați într-un nou Concil Ecumenic, atunci noi nu ne putem aștepta, că în ce privește ziua de Paști, adică când vor trebui să se serbeze Paștile, ei vor fi în stare, ca să ia altă hotărâre. Ei vor confirma pur și simplu hotărârea Sinodului I Ecumenic din 325 d. H. Și atunci vom zice, că dacă cei inițiați puteau ști, de fapt, încă de pe acum, că noul Concil Ecumenic nu va fi favorabil noului proiect de reformă pascală, cred, că ar fi fost mai consult, de a le tăia încă de pe acum celor ce vor să-și vadă înfăptuită această reformă orice nădejde de reușită. Dânșii s-ar fi supărat deocamdată, dar pe urmă s-ar fi liniștit și s-ar fi împăcat cu o stare de lucruri, care nu se mai poate schimba.\n2. Perturbările, cari se zice, că s-ar ivi din cauza lipsei de stabilitate a sărbătorii de Paști pentru viața școlară, judiciară, pentru comerțul de mărfuri și traficul mondial și pentru contabilitatea bancară, nu pot să fie atât de mari, după cum se pretinde. Ele sunt exagerate. Sărbătoarea de Paști cade și după noul proiect tot într-o zi de duminică. Dacă acea duminică este o duminică a lunii lui martie sau a lunii lui aprilie este irelevant. Cine vrea să serbeze Sf. Paști timp de mai multe zile n-are decât să-și ceară un concediu de mai multe zile și să serbeze.\nStabilirea serbării Paștilor într-o duminică, care să cadă întotdeauna pe la mijlocul lunii lui aprilie, mai ales din cauze climaterice, nu are nici un rost. Nimeni nu poate garanta, că pe la mijlocul lunii lui aprilie toată creștinătatea se va putea bucura de vreme frumoasă. Eschimoșii creștini s-ar găsi și în mijlocul lui aprilie sau și mai târziu tot în mijlocul ghețarilor. Din cauza lor Paștile nu ar putea să fie amânate până atunci, până când s-ar topi ghețarii.\nConcluziunile, la cari ajung, le pot rezuma, deci, în următoarele:\n1. Conștientă de importanța deosebită, pe care o are sărbătoarea Sf. Paști, resp. Învierea Domnului pentru întreaga creștinătate, și credincioasă bunelor tradiții milenare Biserica Ortodoxă Română nu poate să serbeze Învierea Domnului la altă dată decât numai în prima duminică, care urmează după luna plină de după echinocțiul de primăvară.\n2. Nu există nici un motiv rezonabil, care ar putea să constrângă Biserica Ortodoxă de a abandona tradiția ei de până acum și de a accepta o stabilizare a sărbătorii de Paști pe o duminica oarecare a lunii lui aprilie.\n3. Sistemele calendaristice n-au avut niciodată un rol hotărâtor asupra fixării zilei de Paști. Ele au înregistrat numai simplu ceea ce li s-a comunicat, fie direct, fie indirect, din partea Bisericii cu privire la ziua de Paști. Și nici pe viitor nu li se poate concede unor sisteme calendaristice dreptul de a hotărî ele data zilei de Paști, mai ales, când știm, că reformele calendaristice, cari ni se sugerează din partea Comisiunii de studii de pe lângă Societatea Națiunilor, vor fi mult mai rele și mai schimbăcioase decât sistemele calendaristice de până acum…\n4. Biserica Ortodoxă Română are îndatorirea sfântă, ca să corecteze punctul de vedere al Patriarhatului Ecumenic din Constantinopole și să declare cu toată franchețea și tară teamă de a-și pierde simpatiile membrilor Comitetului de studii de pe lângă Societatea Națiunilor, că nu poate admite, ca Sf. Paști să se serbeze în altă duminică, decât în cea stabilită odată pentru totdeauna de Părinții Sf. Sinod din Niceea din anul 325 d.Hr. Simpatiile lumii întregi nu trag atât de mult în cumpănă, cât trage în cumpănă păstrarea credincioasă a vechilor și bunelor tradiții bisericești, cari li-au fost inspirate Sfinților Părinți de Spiritul Sfânt.\n5. Pentru cazul însă, că ni s-ar impune din afară, cu toată opoziția noastră hotărâtă, ca să acceptăm noua reformă de stabilizare a sărbătorii de Paști, noi să fim gata, ca să suferim, dar să nu cedăm. Cine va ceda pe această chestiune va trebui considerat un trădător al unei vechi tradiții bisericești, care a fost sancționată de însuși Domnul nostru Iisus Hristos prin moartea Sa de pe cruce și Învierea Sa din morți, fapt, ce s-a întâmplat în prima duminică după luna plină de după echinocțiul de primăvară.\nAl Sanctității Voastre prea devotat Dr. Vasile Gheorghiu\nProfesor universitar\nIată exprimare bărbătească și apologetică a Părintelui profesor ce s-a ridicat împotriva a două instituții redutabile, una bisericească și una lumească – Patriarhia Ecumenică și Liga Națiunilor. La care se adăugau atunci și presiunile din partea agențiilor economice, ale trusturilor internaționale evreiești, și chiar ale unei opinii publice înlumite și pătrunsă fiind de acest duh secularizat, gata să facă orice compromis cu puterile zilei.\nDupă cum se știe, cu ajutorul lui Dumnezeu, recomandarea lor n-a avut sorți de izbândă, și acei frățiori au trebuit s-o amâne, dar să n-avem nici o grijă: cu siguranță, mai ales acum după intrarea în UE, vom mai auzi astfel de propuneri, și chiar și mai și. Vom vedea cum vom răspunde noi cei de azi la presiunile ce se fac pentru a prăznui Paștele pe nou, ca să fim împreună cu toți creștinii.\nDrept pentru care, să urmăm pilda acestui înaintaș, care prin cele de mai sus și-a mai spălat din păcatele nesăbuitei „reforme calendaristice ortodoxe române.” Aceasta, mai ales să fie pildă pentru ierarhie și profesorii de teologie, căci de acolo se așteaptă îndrumarea poporului dreptcredincios de apărare și păzirea credinței noastre. Amin.\n Note 1 este un membru independent al Senatului, Seanad Éireann\n2 Evident cel catolic/protestant\n3 Elveția\n4 Eclipsele\n","date":"16-05-2009","img":"https://axaneamului.ro/posts/magazine/axa-ii/17/razboiul-ue-contra-lui-hristos/images/0.jpg","permalink":"https://axaneamului.ro/posts/magazine/axa-ii/17/razboiul-ue-contra-lui-hristos/","series":["AXA ANUL II"],"tags":["calendar","pascalie","Uniunea Europeană"],"title":"Războiul U.E. contra lui Hristos","youtube":""},{"author":"Danion Vasile","categories":null,"content":"Am stat de vorbă cu un mitropolit care mi-a spus că ar fi bine să scriu o carte întreagă pe tema smintelii pe care o produc unii preoți și despre faptul că oamenii ar trebui să aibă puterea de a nu-i judeca… După discuția respectivă am primit o scrisoare legată exact de tema aceasta. Iată câteva fragmente din ea:\n„Soțul meu îmi pune niște întrebări la care nu știu ce să răspund și nici nu știu unde există aceste răspunsuri – pentru că ele există cu siguranță, dar pentru un începător e mai greu să le găsească…\nAșadar, ce faci când, oricât de mult te-ai feri, nu poți să nu vezi sau să auzi lucruri smintitoare despre preoți? Nu-mi spune că trebuie să-ți astupi ochii și urechile. Cum pot eu să demontez tensiunea care se acumulează în el datorită încercării lui de a nu da atenție celor văzute sau auzite și chiar de a-l apăra pe preotul respectiv în fața celui care îl acuză? Nu poți să-i combați pe toți cei care arată cu degetul, și vai, uneori au dreptate… Cum te poți duce să te apropii de Dumnezeu într-o biserică unde preotul se răstește la o biată bătrână care nu merge suficient de repede după ce a luat Sfânta Împărtășanie sau dă afară o mamă al cărei prunc scâncește? Cum te poți duce la unul al cărui vârf de nas atinge norii, numai pentru că în schimbul unei «contribuții» substanțiale a primit nu știu ce grad și care se roagă pentru legatul sau dezlegatul cununiilor? Ce faci când un bolnav, și nu unul prea credincios, ci unul care spre sfârșit de viață vrea să mai îndrepte ceva, cere să vină un preot să-l spovedească, iar preotul nu vine nici după o lună, deși i s-a reamintit? Ce faci cu cei care se poartă de parcă biserica ar fi moșia lor, iar enoriașii sunt «negrișorii de pe plantație», care le rotunjesc buzunarele? Ce faci când un alt preot nici măcar nu se mai închină pe lângă o biserică spunând: am impresia că dacă mă închin aici mă închin în fata casei lui X, pentru că în timp ce se construia biserica se construia și casa lui… din aceleași materiale, desigur! Nu-mi spune că nu trebuie să judeci… Trăim printre oameni, nu sub un clopot de sticlă! Știi cum se zice: dacă nouă oameni îți spun că ești beat, chiar dacă n-ai băut decât un pahar de vin, te duci la culcare… Nu vreau să crezi că mă eschivez, sau că vreau să văd numai jumătatea goală a paharului. Pur și simplu, tot ce am înșirat până acum sunt lucruri reale, trăite, probate. Nu mă vaiet, dar deja nu știu cum aș putea să răspund acestor întrebări pe care soțul meu le pune din ce în ce mai des. Din fericire avem un duhovnic foarte bun, numai că este departe și din cauza serviciului nu ajungem decât rar la dânsul și este întotdeauna atât de sufocat de credincioșii care vin la spovedit încât nu mai este timp și pentru astfel de întrebări”…\nVrem sau nu să recunoaștem, mulți oameni sunt frământați de această problemă…\nUnul dintre motivele pentru care oamenii nu vin la biserică este că au fost smintiți de păcatele preoților. Am auzit – pe stradă, în parc, în autobuz, în tren – discuții despre păcatele preoților. Linia standard pe care merg slujitorii altarului care vor să contracareze bârfele pe seama preoților păcătoși este repetarea cuvântului evanghelic: „Nu judecați, ca să nu fiți judecați…”\nO astfel de abordare mi se pare incompletă. Cum poți să îi ceri unui om care nu vine la biserică să nu îl judece pe preotul prins „cu mâța în sac”?\n„Sătenii din comuna R. sunt hotărâți să nu-l primească în comuna lor pe preotul M.T., în vârstă de 37 de ani, și au organizat o adevărată răscoală în urmă cu două zile, pe motiv că preotul ar fi prea iubăreț și ar putea să seducă și femeile din satul lor. Scandalul a pornit în urmă cu doi ani, când M.T. slujea în satul vecin, G. Atunci s-a aflat că preotul se iubea pe ascuns cu o localnică al cărei soț era plecat la muncă în Italia. (…) Câteva sute de oameni au ieșit în stradă, au pus lacăt pe ușa bisericii și au pichetat primăria, amenințând că renunță la ortodoxism dacă Episcopia (…) le impune un preot pe care ei nu-l agreează. «Noi nu vrem preot în comună curvar. Noi vrem să ne alegem preotul nostru, dacă nu, ne lepădăm de biserică și trecem la sectanți», spune liderul enoriașilor din R., consilierul bisericesc Dumitru Chiriță” (Silvia Vrânceanu – „Evenimentul Zilei”, 27 mai 2005)1.\nAtitudinea șantajistă a sătenilor din R., deși greșită – căci ce folos ar avea dacă s-ar lepăda de Biserica lui Hristos și ar trece la sectanții eretici, pierzându-și sufletele și ajungând în iadul în care ajung și preoții păcătoși? – este într-un fel justificată. Creștinii vor ca păstorul să le fie un model de viață duhovnicească. Ne este foarte greu să rezistăm ispitelor acestei lumi neopăgâne, urâtoare de Hristos. Cum vom rezista oare dacă păstorii noștri ne vor fi pilde de păcat și nu de virtute?…2\nCei mai slabi în credință privesc spre cei mai sporiți, pentru a se aprinde din râvna lor duhovnicească. Și dacă cei mai sporiți calcă în picioare Evanghelia lui Hristos, ce vor face ceilalți?\nTot în „Evenimentul zilei”, în numărul din 22 martie 2005, a apărut un alt articol despre slujitori ai altarului care sunt acuzați că ar fi făcut lucruri murdare: „În ultimele săptămâni au izbucnit mai multe scandaluri în legătură cu acuzații foarte grave la adresa mai multor înalți prelați ai Bisericii Ortodoxe din Grecia, numeroase voci mergând până la a cere demisia arhiepiscopului Christodoulos, capul bisericii elene. Recent, confidentul său, Theoklitos, episcop de Thessaliotis, a demisionat după ce a fost acuzat de homosexualitate și trafic de droguri, iar după numai câteva zile, mentorul lui Christodoulos, mitropolitul Kallinikos de Atena, a fost și el acuzat că a făcut avansuri sexuale unui țârcovnic. Dezvăluirile curg gârlă, aproape în fiecare zi formulându-se noi acuzații contra unui preot care are un comportament sexual deviat sau care a furat bani din fondurile bisericii”, scria Sabina Nicolae, importând în spațiul românesc o fărâmă din tulburarea produsă în Grecia.\n(Mă aflam în Grecia când a început scandalul acesta și vrând-nevrând am urmărit în mare evoluția lui. Fiind absolvent al Facultății de Teologie, mulți – chiar și colegii de la anul de limbă neogreacă, colegi care nu aveau nimic de-a face cu studiile teologice – îmi puneau întrebări prin care credeau că îmi zdruncină credința: „Cum de poți crede în Dumnezeu când preoții duc o viață atât de murdară?…” Un coleg musulman din Egipt – care cu altă ocazie îmi spusese că nu se aștepta să vadă o viață atât de destrăbălată la tinerii ortodocși greci – a rămas efectiv mirat că eu mai pot crede în Hristos când preoții noștri fac păcate atât de mari. „La noi la musulmani nu se întâmplă așa ceva…”, mi-a spus cu vădită satisfacție. Și mi-a fost clar că tentativele mele de a-l apropia de adevărul lui Hristos și al Bisericii care e Trupul Său sunt aproape nule…)\nVoi începe scurtul meu articol menționând faptul că unele dintre scandalurile în care este implicată Biserica de către mass-media sunt nefondate, acuzele nefiind adevărate. Directorii ziarelor au observat că un ziar care conține un articol despre un popă păcătos sau bețiv se vinde mai ușor… Și de asta nu ezită să trimită „vânătorii de informații” ori de câte ori un scandal se arată la orizontul lumii bisericești3. Poate că de fapt în Grecia situația este mult mai puțin gravă decât ne informează mass-media. Eu însumi știu cazuri prezentate de presă într-un mod deformat. Dar, pentru ca ziarele să se vândă și emisiunile de știri să aibă spectatori, adevărul poate trece lesne într-un plan secundar…\nTotuși, chiar dacă uneori în articolele despre păcatele slujitorilor altarului situația este prezentată deformat, există și dezvăluiri care aduc la cunoștința opiniei publice căderi reale, care pun într-o lumină nefavorabilă Biserica lui Hristos. Însă…\nEu cred că atunci când un preot păcătuiește nu Biserica se face de rușine, ci societatea însăși. Societatea care l-a zămislit pe preotul respectiv. Trebuie să ne mustre conștiința și pe noi că nu avem preoți mai sfinți. Preoții sunt, într-un fel, nu numai copii ai parohiei în care au crescut, ci și roadele parohiei pe care o păstoresc. Dacă parohia în care au crescut era plină de oameni iubitori de patimi, de oameni cu o credință superficială, aceștia și-au pus amprenta pe sufletul viitorului preot4. Și dacă oamenii care vin la un preot duhovnic sunt molateci în viața duhovnicească, dacă duc o viață potrivnică Evangheliei, nu îngreunează ei viața preotului? Ba da. Și dacă preotul nu duce viață de sfințenie, se va lăsa molipsit de duhul lumesc al celor pe care îi păstorește.\nE lesne de înțeles de ce necredincioșii raționează simplist: „Faptul că popii sunt păcătoși e o dovadă în plus că Dumnezeu nu există…” Cum altfel ar putea ei gândi?\nÎn același timp însă, creștinii știu că preotul este cel rânduit de Dumnezeu să ducă turma cuvântătoare spre mântuire. Și mulți s-au mântuit având păstori nevrednici care au ajuns în iad. Dar s-au mântuit pentru că nu au stat să îi judece pe preoți, ci au încercat să trăiască după voia lui Dumnezeu, voie pe care au cunoscut-o tocmai cu ajutorul păstorilor lor, chiar dacă aceștia erau nevrednici.\nUn părinte care se dusese să sfințească un bordel, părintele I.S., spunea: „Eu, ca preot, aș fi de acord să fie bordeluri frumoase, domnule, să meargă tinerii să-și facă nevoile”. Cazul lui a fost îndelung discutat de mass-media, așa că nu are rost să dau alte detalii. Creștinii din parohia sa au avut trei opțiuni: unii, mai șovăitori în credință, s-au smintit și au renunțat să mai vină la biserică. Alții, deși s-au smintit, nu au părăsit Trupul lui Hristos, Biserica Ortodoxă, ci doar au plecat la o altă biserică, la un alt duhovnic. Au fost însă și creștini care, deși căderea păstorului lor fusese vădită, nu l-au părăsit. S-au rugat pentru îndreptarea părintelui lor și au rămas în continuare la biserica la care acesta slujea. Dumnezeu le va răsplăti nădejdea și răbdarea.\nNe apropiem de vremurile din urmă, în care vor apostazia nu numai mulți creștini, ci și mulți clerici și ierarhi. Sunt multe profeții ale sfinților în care suntem preveniți despre asta. Așa cum în primele secole ale Bisericii alegerea credinței creștine era identică cu asumarea muceniciei, și în vremurile noastre alegerea credinței creștine este identică cu asumarea unei vieți jertfelnice, pentru că și astăzi – ca la începuturi – credința creștină este călcată în picioare de mai-marii lumii.\nE greu să fii creștin când atâția creștini se leapădă prin păcatele lor de Hristos, este greu să fii creștin când unii preoți te smintesc. Dar niciodată nu a fost ușor să fii creștin. Chiar dacă ne este greu să mergem pe calea mântuirii când unii preoții nu sunt modele de viață duhovnicească, trebuie să mergem înainte.\nȘi trebuie să vedem și lucruri pe care mass-media refuză să ni le arate. Să vedem că, tot așa cum există preoți nevrednici, există și preoți cu viață sfântă. Hristos nu a părăsit Biserica. Numai că despre aceștia nu se scrie nimic în ziarele în care Biserica este batjocorită periodic.\nÎn acest secol al vitezei, în America și în alte părți ale globului unii străbat zeci sau chiar sute de kilometri în fiecare duminică pentru a ajunge la o biserică ortodoxă. Cei care au fost smintiți de preotul lor – fie că acesta este un bețiv, un desfrânat sau un hrăpăreț notoriu – ar putea face un efort pentru a merge la un preot sporit în viața duhovnicească, chiar dacă distanța până acolo nu este mică. Pentru că, dacă părăsesc Biserica, Îl părăsesc pe Hristos. Dar, plecând de la un preot care duce viață păcătoasă la un preot care le poate fi model de sfințenie, nu pierd nimic. Dimpotrivă.\nEste adevărat că nu există preoți cu har și preoți fără har. Toți preoții, dacă nu cad în vreo erezie condamnată de Biserică, au har. Dar priceperea de a călăuzi suflete nu o au toți, ci numai cei care duc lupta cea bună. Deci creștinii nu greșesc cu nimic dacă intră sub îndrumarea duhovnicească a acestora din urmă.\nOricum, să nu uităm un lucru: și dacă ducem viață curată, și dacă ne spovedim la preoți cu viață sfântă, dacă îi judecăm pe preoții păcătoși, călcăm în picioare Evanghelia lui Hristos, ne punem noi judecători în locul lui Dumnezeu. Și pentru asta, când vom ajunge noi înșine la judecata sufletelor, nu ne va fi ușor. Pentru că vom ajunge în iad. În timp ce unii dintre preoții pe care i-am judecat, pentru că s-au pocăit de păcatele lor înainte de a muri, vor ajunge în rai.\nȘi, până la urmă, cu ce ne-am ales din faptul că ne-am smintit de ei și i-am judecat?…\n Note 1 Este probabil ca părintele din comuna R. să fie nevinovat și oamenii să îl clevetească pe nedrept.\n2 Pe un forum de internet, o femeie povestea o întâmplare din copilărie care a marcat-o foarte mult, întâmplare al cărei personaj principal a fost unchiul ei, care era preot: „Într-o zi m-a luat în biserică și a scos din cutia milei 100 de lei, care pe vremea aia erau o grămadă de bani, mi i-a pus în palmă, iar eu țin minte că m-am rușinat și am considerat sacrilegiu să iau bani din biserică, așa că am refuzat cu îndârjire. Aveam doar șapte ani, dar cuvintele lui încă le mai simt cum ard în inimă: «Hai, ia-i! Ce știi tu?! Biserica e vacă de muls!»”. Din păcate, pentru unii slujitori ai altarului biserica e vacă de muls... Numai că există și preoți pentru care preoția înseamnă jertfă și nu avantaje, nevoință și nu agoniseală, cruce și nu îmbuibare. Și aceștia sunt cei care vor dobândi Împărăția Cerurilor, pe care au propovăduit-o nu numai prin cuvintele, ci mai ales prin faptele lor...\n3 Numai că unii ziariști, în loc să informeze, dezinformează. Un caz recent, cel al părintelui Corogeanu și al mănăstirii Tanacu, dovedește ușor această afirmație. În unele articole s-a scris că o maică a murit răstignită pe o cruce în timp ce i se făceau niște slujbe de exorcizare. Dacă însă Irina Cornici — o femeie atât de bolnavă încât cei de la spital o externaseră pentru că epuizaseră toate mijloacele de a o ajuta — ar fi murit în mănăstirea care o găzduise cu bunăvoință (fratele Irinei declarând nu o dată că mănăstirea nu a cerut și nici nu a primit vreo „recompensă” pentru ospitalitatea de care a dat dovadă), oare de ce ar mai fi venit salvarea să o ducă la spital? Salvările nu au voie să ia morți, lar dacă era moartă în salvare, de ce i s-au făcut perfuzii cu adrenalină, când morților nu li se pot face perfuzii? Nu are rost să intru în detalii, să comentez faptul că medicii care au cercetat fișa medicală de pe salvare au observat că doza de adrenalină administrată depășea cu mult limita maximă etc., nici nu îi voi lua apărarea părintelui Daniel. Dar un lucru este evident: indiferent ce s-a întâmplat la Tanacu, presa (cu mici excepții) a prezentat situația deformând în mod brutal lucrurile...\n4 Mihail Neamțu, una dintre cele mai puternice voci ale generației tinere, observa în articolul său „Reforma învățământului teologic” (tipărit în volumul Bufnița dintre dărâmături. Insomnii teologice, Editura Anastasia, 2005): „Cititori fervenți ai lui Bebe Mihăescu, abonați din oficiu la reviste de tip Playboy sau Hustler, nu puțini tineri teologi își afișează deschis apostazia” (http://www.algoritma.ro/dilema/40/MihailN.htm). Afirmația este dureroasă. Nu ar trebui să ne mire faptul că acești tineri iubitori de păcat nu devin într-o clipă, mai exact după hirotonie, vrednici slujitori ai altarului... Ar trebui să ne mire tocmai convertirile, tocmai cazurile în care cineva care a trăit în păcat, deși primește hirotonia călcând canoanele Sfinților Părinți, reușește să ducă apoi o viață de pocăință, fiind un păstor model pentru credincioșii săi. Și tot așa ar trebui să ne mire exemplele studenților teologi care merg pe calea sfințeniei fără a se lăsa vătămați de colegii lor care merg pe drumuri greșite.\n","date":"16-05-2009","img":"https://axaneamului.ro/posts/magazine/axa-ii/17/despre-pacatele-unor-slujitori-ai-altarului/images/0.jpg","permalink":"https://axaneamului.ro/posts/magazine/axa-ii/17/despre-pacatele-unor-slujitori-ai-altarului/","series":["AXA ANUL II"],"tags":["Cetatea creștină","păcat","preot","sminteală"],"title":"Despre păcatele unor slujitori ai altarului","youtube":""},{"author":"Ciprian Bojan","categories":null,"content":"Dacă pietrele ar avea suflet, s-ar năpusti singure asupra celor răi. Dar nu au și plâng în tăcerea lor, așteptând ca lumea să-și găsească singură liniștea de la începuturi.\nTocmai când scriu aceste rânduri, cei mai puternici oameni de pe planetă discută despre viitorul meu. Peste 100 de miliardari, diplomați și capete încoronate s-au dus tocmai la Atena (n.r. întâlnirea Bilderberg, Atena, 14 – 17 mai) pentru a-l încânta pe cel rău. Lumea merge din ce în ce mai rău, așa că este timpul să-l cităm pe Roosevelt: „În politică nu se petrece nimic întâmplător! Când se întâmplă ceva, putem fi siguri că a fost plănuit!“.\nUn pas către Noua Ordine Mondială Întâlnirea din acest an a grupului Bilderberg a fost mai protejată ca niciodată. Membrii „consiliului” au avut grijă ca nimeni să nu le tulbure discuțiile. Potrivit AFP, foarte multe nave militare și bărci cu scafandri din trupele de elită s-au aflat în apropiere de coastă, gata să intervină. Grupul a cerut protecția a două avioane de luptă F-16 și a unui elicopter al poliției locale.\nNimeni nu știe precis cât i-a dus mintea, însă tot mai multe semne arată că membrii grupului vor să facă un pas înainte spre Noua Ordine Mondială, sub argumentul depresiunii economice. Un jurnalist independent specializat în reuniunile grupului, Daniel Estulin, susține că membrii grupului au discutat, în principal, chestiuni financiare, între care viitorul dolarului american, criza economică globală și ratele mari ale șomajului în diferite țări.\nZiaristul afirmă că a obținut un document al reuniunii, în care se precizează că participanții au dezbătut două variante ale actualei crize: „o depresiune prelungită și agonizantă, care va trimite lumea în decenii de stagnare, declin și sărăcie sau o depresiune intensă, dar scurtă, care pregătește drumul pentru o Nouă Ordine Economică Mondială, cu mai puțină suveranitate națională dar mai eficientă.\nDemocrați, dar nu la ei acasă Este ciudat faptul că deși membrii săi susțin democrația, grupul Bilderberg nu este deloc democratic. Accesul în acest grup nu este dat decât de criteriul puterii. Formula este aplicabilă și instituțiilor considerate ca fiind fundamentale pentru societatea contemporană: Banca Mondială și Fondul Monetar Internațional. În schimb, grupul este bine structurat pe un sistem care amintește de cel al mafiei. Cercul exterior este foarte extins. Practic peste 80% din participanții la reuniuni nu cunosc decât o parte din strategiile și scopurile reale ale organizației, deci fac parte din cercul exterior. Comitetul director, al doilea nivel, este mult mai restrâns. Acest nivel este alcătuit din aproximativ 35 de membri, exclusiv europeni și americani. Ei cunosc în proporție de 90% obiectivele și strategia grupului. Membrii americani ai acestui nivel sunt de asemenea și membri în CRE – Consiliul Relațiilor Externe (în engleză Council of Foreign Relations – CFR). Comitetul Consultativ, al treilea nivel, este nucleul acestei grupări. El este alcătuit din 12 membri, singurii care cunosc în totalitate strategiile și scopurile reale ale organizației.\nCu mâna pe inimă, dar… Foarte mulți dintre membrii grupului Bilderberg sunt masoni. Alții sunt persoane oculte, cu o mare influență, dar anonimi cu desăvârșire pentru publicul larg. Un ziarist independent american și-a propus să urmărească îndeaproape întâlnirea precedentă din Turcia. Nu s-a postat în apropierea hotelului unde trebuia să aibă loc întâlnirea, ci la aeroport, de unde îi era mai ușor să le distingă chipurile. Un avion particular i-a atras atenția. Din el a coborât un bărbat în jur de 50 ani, care era așteptat de oficiali cu capetele plecate și cu mâinile pe inimă, întocmai cum fac masonii în lojele lor. Fiind un jurnalist cu experiență, ar fi trebuit să-și dea ușor seama dacă este o personalitate a vieții publice. Zadarnic, însă.\nPentru societățile secrete, Bilderberg este calea prin care se va instaura Noua Ordine Economică. „Consiliul” a reușit să se dezvolte rapid, prin cooptarea celor mai influente persoane din politica și economia internațională. Devenind astfel un guvern virtual, care decide din umbră.\n…lipsiți de dragoste… Suntem la un pas de a trăi pe o planetă închisoare, într-o libertate iluzorie și dominați de instincte. Primii pași sunt crearea unei piețe unice mondiale, controlată de un guvern unic mondial, cu o forță polițienească mondială, falsificarea Bisericii. Vom purta microcipuri, ne vom pierde creativitatea și vom fi simple creaturi căzute în sclavie. În Noua Ordine, credința sclavului viitorului este erodată, credinciosul devine „ignorant” și este batjocorit. Semnele creștinismului dispar pe rând de pe însemnele instituțiilor statelor din întreaga lume. Uniunea Europeană se transformă într-un instrument de prigonire a creștinilor. Ne scot icoanele din școli și refuză să recunoască rădăcinile creștine ale Europei.\nAceastă imagine seamănă izbitor cu ceea ce Sfântul Apostol Pavel a văzut pentru timpurile de pe urmă: „Pentru că oamenii vor fi iubitori de sine, nemulțumitori, necuvioși, lipsiți de dragoste, neînduplecați, clevetitori, neînfrânați, cruzi, neiubitori de bine, vânzători, necuviincioși, îngâmfați, iubitori mai mult de desfătări decât de Dumnezeu, având înfățișarea credinței adevărate, dar tăgăduind puterea ei” (2 Timotei 3,2-5).\nAu băgat spaima în Ceaușescu Societățile secrete își racolează adepții dintre cele mai influente personalități. Printre conducătorii vizați din Europa de Est se număra și Nicolae Ceaușescu. Acesta a fost abordat în 1971 de o personalitate marcantă a lumii societăților secrete, care, la invitația președintelui României, a făcut o vizită particulară la București în acel an. Reacția lui Ceaușescu a fost hotărât negativă, el respingând orice implicare în organizații secrete și în masonerie.\nUn an mai târziu, Stelian Octavian Andronic, un ofițer de la Direcția de Informații Externe a Securității, a primit o dispoziție directă de la Ceaușescu, pentru a culege informații cu privire la prințul Bernard al Olandei, unul dintre inițiatorii întâlnirilor Bilderberg. Munca ofițerului nu a fost ușoară și, după cum singur susține, a aflat că „membrii grupului doresc crearea unui guvern mondial, a unei armate mondiale și a unei religii mondiale, new age”.\nAndronic i-a pregătit lui Ceaușescu o notă pe două pagini pe care i-a înmânat-o aghiotantului acestuia la sosirea în Olanda, cu ocazia unei vizitei oficiale. A doua zi i s-a dat nota înapoi, cu specificația că „tovarășul a ordonat să fie distrusă, împreună cu toate materialele referitoare la acest subiect“. „Am deschis nota și culmea, pe notă era un V pus pe partea stângă cu un creion colorat și subliniat de fiecare dată Bilderberg și Bernard, Bilderberg și Bernard. Asta era o chestie diferită pentru că buletinele informative pe care i le prezentam, le primeam înapoi fără nici un fel de notă. Așa, am distrus documentele…”, spune Andronic.\nNu-și explică nici astăzi motivul, dar precizează că ulterior s-a întâlnit cu acel aghiotant, care i-a reamintit să tacă. Vă mai amintiți că în timp ce-și aștepta sentința, Ceaușescu vorbea despre trădători și „agenturile străine”? Știa foarte bine cine l-a lovit.\nNu este Dumnezeu, ci îngerul luminii De ce sunt masonii răi? Pentru că nu-L mărturisesc pe Hristos. Doar atât. Restul e consecința păcatului lor. Ce poate fi mai rău? Într-un ritual masonic de trecere, „fratelui” i se spun următoarele cuvinte: „Marele Arhitect al Universului, în onoarea căruia arde tămâia lojelor și atelierelor, nu este Dumnezeu, ci îngerul luminii, geniul muzicii, spiritul focului”. Mai este loc de tăgadă cui se închină aceștia?\nÎntr-o analiză efectuată de Sinodul Bisericii Ortodoxe a Greciei, masoneria este prezentată ca fiind „un sistem mistagogic care amintește vechile credințe păgâne din care provine și a căror continuare și rod este”.\nÎn Morals and Dogma, Albert Pike scrie că „masoneria este identică cu religiile străvechi” (p. 624), iar apoi afirmă că „Lucifer este Purtătorul Luminii” (p. 321). Același Albert Pike, pe 14 iulie 1889, când a emis instrucțiunile celor 23 de Consilii Supreme Masonice, înregistrate de A. C. De La Rive în cartea sa La femme et l’enfant dans la Francmaconerie universelle, le spune colegilor de breaslă: „Vouă, Mari Inspectori Generali, vă spunem că pentru noi, cei din gradele 30, 31, 32, religia masonică trebuie păstrată în cea mai pură doctrină luciferică” (p. 588). Aceleași cuvinte au fost preluate și de Gary Kath, En route to global occupation (p. 114) și la Lady Queensborough, Occult Theocrasy (p. 220-221).\nUn personaj faimos în lumea masonică, William Hutchinson, susține că „învățarea principiilor breslei noastre provine de la druizi, iar emblemele noastre principale au fost aduse din Egipt”.\n(The Spirit of Masonery, revizuită de George Oliver, New York, Bill Publishing, 1775, p. 195).\nÎnchinători la șarpe Masonii se închină șarpelui, după cum chiar ei recunosc. Manly P. Hall le trimitea învățături fraților prin următoarele cuvinte: „Șarpele este simbolul și prototipul Salvatorului Universului, care răscumpără lumile dezvăluindu-se în fața creaturii și dăruindu-i atât binele cât și răul”. (The Secret Teachings of All Ages, the Philosophical Research Society Press, p. IXXXVIII). Un alt mason, George Oliver, este de părere că „Șarpele este considerat pe plan universal ca fiind simbolul legitim al Francmasoneriei” (Sings and Symbols, Macoy Publishing and Masonic Supply Company, New York, 1906, p. 36).\nÎn analiza masoneriei, Sinodul Greciei menționează că: „Își are propriile ceremonii religioase, ca ceremonia adoptării – botezul masonic, ceremonia recunoașterii conjugale – căsătoria masonică, ritualul morții, consacrarea templului masonic și altele. Își are propriile inițieri, propriul ceremonial ritual, are ordine ierarhică proprie și o disciplină bine întemeiată”. Trebuie menționat faptul că la aceste hotărâri mai subscriu și unii papi, care prin bule papale condamnă masoneria, Sinodul Bisericii Ruse din Diasporă, precum și unii Cuvioși ca Părintele Paisie Aghioritul, Părintele Porfirie, Părintele Stăniloae până la duhovnici și teologi contemporani.\n666 Masoneria este plină de simboluri. Toate ritualurile acestei organizații sunt pur simbolice, ca și amprenta lor în lume. Și-au lăsat urmele pe dolarul american, pe însemnele instituțiilor statelor și pe codurile de bare de pe toate lucrurile pe care le cumpărăm. La toate codurile de bare putem găsi linii subțiri scurte și linii subțiri lungi. Un grup de două linii subțiri lungi înseamnă 6. Găsim totdeauna 3 grupe de linii subțiri lungi, adică 666.\n„Și i s-a dat ei să insufle duh chipului fiarei, ca chipul fiarei să și grăiască și să omoare pe toți câți nu se vor închina chipului fiarei. Și ea îi silește pe toți, pe cei mici și pe cei mari, și pe cei bogați și pe cei săraci, și pe cei slobozi și pe cei robi, ca să-și pună semn pe mâna lor cea dreaptă sau pe frunte. Încât nimeni să nu poată cumpăra sau vinde, decât numai cel ce are semnul, adică numele fiarei, sau numărul numelui fiarei. Aici este înțelepciunea. Cine are pricepere să socotească numărul fiarei; căci este număr de om. Și numărul ei este șase sute șaizeci și șase.” (Apocalipsa lui Ioan, cap. 13, v 16-18).\nÎn Vechiul Testament putem citi (Cartea Regilor, cap. 10, v 14): „Grămada aurului care s-a adunat într-un an pentru Solomon a fost de șase sute șaizeci de talanți“.\nUniunea Europeană, copilul nelegitim al grupului Bilderberg În Noua Ordine Mondială banii trebuie să dispară cu desăvârșire. Primul pas a fost crearea unei monede unice. Aceasta a fost propusă de Bilderberg potrivit unei investigații a celor de la BBC, care a scos la iveală documente de la primele ședințe Bilderberg care confirmau că Uniunea Europeană a fost un vlăstar al acestui grup.\nChiar și sistemele de evaluare ale puterii banilor se bazează pe apă de ploaie. Rezervele de aur au fost treptat înlocuite cu „prognoze economice” ale Federal Reserve. Cu alte cuvinte, valoarea banilor din buzunarele noastre este dată de dispoziția de moment a unui om cu un pix.\nCarnetul de cecuri, cartea de credit, cartea de asigurare înlocuiesc treptat banii din buzunarele noastre. Oamenii trebuie să fie convinși că este mult mai simplu, eficient, ușor și fără risc să faci plăți cu carduri, decât cu bani. Scopul final este tatuarea prin laser sau implantarea de microcipuri. Acestea conțin cifra de cod, care se citește cu un „Scanner“. Chiar dacă nu va fi obligatoriu, nu vei avea însă altă variantă, pentru că nicăieri nu vei putea cumpăra sau plăti cu bani. Acesta este un control absolut asupra fiecărui individ. Aceasta este Noua Ordine Economică Mondială, pe care mai marii lumii au plănuit-o la întâlnirea Bilderberg de zilele trecute.\nIstoria se repetă O teorie interesantă este aceea care susține că cel de-al II-lea război mondial a fost opera înaintașilor celor care acum formează grupul Bilderberg.\nÎn 1929, Montague Norman, președintele băncii engleze, a plecat la Washington pentru a purta convorbiri cu ministrul de finanțe american, Andrew Mellon. În urma discuțiilor s-a stabilit ridicarea de către Federal Reserve a dobânzii oficiale. Câteva zile mai târziu, Financial Chronicles scria: „dacă speculațiilor nelimitate li se dă posibilitatea de a se extinde, atunci falimentul este sigur”. Nu a durat mult și, în toamna anului 1929, bancherii internaționali au declanșat Marea Criză. Tranzacțiile la bursă au fost umflate, economia s-a prăbușit, iar SUA s-a văzut dominată de sărăcie. Germania, sărăcită de criză, rămăsese în urmă cu plățile stipulate în tratatul de la Versailles și ceruse un moratoriu. Acesta a fost respins de aliați: ca urmare Franța a ocupat regiunea Ruhr. Pe acest fond era și normal ca naționalismul să câștige tot mai mult sufletele cetățenilor germani.\nPe de altă parte, pentru masoni războiul a fost un succes deosebit. Noua Ordine a început să prindă contur. Națiunile s-au reașezat, societatea s-a rupt, morala tradițională a dispărut. Totodată, statul Israel a apărut din nimic, într-un teritoriu locuit de palestinieni.\nÎn loc de concluzie Membrii grupului Bilderberg ne pot decide viitorul financiar și politic. Totuși, le scapă ceva. Viitorul Bisericii lui Hristos va rămâne mereu de neatins.\n","date":"16-05-2009","img":"https://axaneamului.ro/posts/magazine/axa-ii/17/raul-se-plimba-liber-prin-lume/images/0.jpg","permalink":"https://axaneamului.ro/posts/magazine/axa-ii/17/raul-se-plimba-liber-prin-lume/","series":["AXA ANUL II"],"tags":["666","Bilderberg","Noua Ordina Mondială","șarpe"],"title":"Răul se plimbă prin lume","youtube":""},{"author":"Mugur Vasiliu","categories":null,"content":"Actele la control Cu ceva timp în urmă – pe la începutul secolului al XIX-lea, intelectualitatea românească, la unison cu cea europeană, căuta să dezlege un lucru care până mai devreme nu era nici măcar luat în seamă, dar care dintr-o dată a devenit esențial, vital: originea, mai precis certificatul de naștere al poporului, al națiunii din care făceau parte. Întreg efortul stătea sub semnul cultural, în scopul construirii unui om doar cultural. Așa a apărut deodată – după cum spuneam – interesul pentru o nouă știință: cea a folclorului. A izbucnit căutarea, înregistrarea cu mijloacele vremii, inventarierea, …compunerea textelor care stau la baza formării poporului român. Ca de fiecare dată – de altfel, la fel ca astăzi – desigur că cea mai mare parte a intelectualilor avea model – și tot desigur că modelul era unul străin, cel franțuzesc, adică cel european. După câteva încercări nereușite de fals – tot după modelul European, după cum se va vedea – în cele din urmă s-au stabilit ca texte mărturie cele două balade pe care le cunoaștem astăzi: Miorița și Meșterul Manole. Nu vom face analiză pe aceste texte și nici nu vom considera dacă sunt sau nu nimerite pentru a arăta sau demonstra că poporul român s-a născut și are și certificat de naștere. Despre care este certificatul de naștere al poporului român vom vorbi altă dată – fiindcă noi nu împărtășim aceiași idee.\nNi se pare important pentru ceea ce urmărim în textul de față să surprindem contextul european al momentului respectiv, pentru a observa unele apropieri de momentul actual european.\nPe scurt: Franța tocmai își aflase cântecul războinic care arăta eroul ce stă la baza nașterii poporului francez: Le chanson du Rolland; asemenea lor, spaniolii se întăreau gândindu-se la marele Cid, eroul din care ei se iviseră în lume, personajul principal al lui „El cantar del mio Cid”; unul dintre imperii stabilise deja că, în „Das Nibelungenlied”, Siegfried are o importanță capitală la formarea popoarelor germanice și chiar la plămada întregii lumi. Mai din nord, Eda ne spune povestea altor popoare. Fără îndoială de un mare spectacol lingvistic, „Beowulf” reglează problema certificatului de naștere pentru regatul Marii Britanii. La fel de întârziați, dar la fel de prezenți cum îi știm, rușii au scos la iveală – te și miri cât de repede s-au mișcat – desigur, tot un mare războinic, căruia i-a fost dedicat certificatul de naștere al marelui popor rus, „Cântec pentru oastea lui Igor”.\nCeea ce pare cel puțin interesant și atrage atenția este faptul că s-a ales același moment pentru a se produce această legitimare – de parcă cineva ar fi cerut tuturor statelor „importante” actele la control! Cu puțină atenție, sau cu o verificare serioasă se poate, credem noi, vedea că actele de naștere sunt de-a dreptul false – dar aceasta este o altă poveste despre care nu ne-am propus să vorbim acum. Pentru cei care cunosc legăturile oculte create în Europa secolelor 18 și 19 nu este nimic de mirare. Procesul era unul de legitimare culturală, mitologică – oricum, dar în afara lui Dumnezeu.\nSemnificativ ne apare și faptul – pentru această situație „europeană” – că este pentru prima oară când întreaga cultură europeană a fost folosită, la unison, în scop manipulator și spre folosul politicii, prin ceea ce învățăm noi astăzi sub numele de „sincronizarea culturală, europeană” – cu alte cuvinte uniformizarea și comunizarea europeană. Aceasta nu a fost decât o etapă premergătoare pentru punerea în practică a visului iudeofrancmasonic european – Statele unite ale Europei, Federația europeană sau Uniunea europeană (denumire acceptată, în ultimă instanță).\nManipularea întregii Europe, prin mijloace de propagandă culturală, în scopul politic și administrativ de reîmpărțire teritorială este primul pas. Este un pas care a fost urmat de mulți alții. Cu această acțiune a fost demonstrat că este esențială crearea omului cultural – sau măcar alfabetizarea în masă.\nAstfel că, în pofida eforturilor pe care le face astăzi aparatul de propagandă oficială, pentru orice cercetător al problemei, lucrurile sunt clare: Europa era supusă unui plan politic unic, instrumentat pentru prima oară cultural. Programul revoluției franceze – adică al iudeofrancmasoneriei „europene” – este punctul de pornire și în același timp călăuza de care nu ne-am mai despărțit până în ziua de astăzi.\nȘi dacă prin fenomenul, numit de noi toți – în mod convențional – Renaștere, s-a încercat recrearea lumii, renașterea unei lumi dar de această dată fără Dumnezeu, fără Hristos, prin întoarcerea la „lumea antică” (adică la vechile forme artistice și doctrine filosofice și teosofice în primul rând), iată că a sosit și ora organizării serioase din punct de vedere politic al aceluiași spațiu: Europa. Prin cultură s-a făcut și se face propagandă pentru noua formă de organizare universală: republica. Republica culturală, republica care, după ce se creează republici mici și prin unirea lor va deveni republica unică. Deși pare fantezist și de necrezut, sau …\nDar cultura nu poate penetra masele analfabete – este momentul în care se pornește o eroică luptă pentru „emanciparea” maselor. Cu alte cuvinte, oricine trebuie să poată primi mesajul transmis de propaganda manipulatoare, prin cultură. Este foarte interesant și în același timp spectaculos să facem o analiză a drumului invers, pe care îl parcurge societatea contemporană europeană, ca urmare a schimbării instrumentului cultural de manipulare, cu instrumentul mediatic, bazat pe sunet și – fundamental – pe imagine, pe imaginea în mișcare. Cu alte cuvinte radioul și, în perioada contemporană, televiziunea, înlocuiesc instrumentul cultural mai vechi de propagandă. Este o luptă pe care imaginea în mișcare a câștigat-o. Cel puțin temporar. Cuvântul scris s-a lăsat luat ostatic – mai apare pe banda de jos la știri și la subtitrajele filmelor, în România; fiindcă, în cele mai multe dintre țările îngrozitor de dezvoltate, scrisul nu mai apare nici măcar în locurile de care spuneam, fiind înlocuit de vocea care traduce.\nO poveste mai veche: Don Quijote de la Mancha Imaginea pe care o are acest personaj este unanim acceptată: Don Quijote de la Mancha e nebun! Patologic. Mai departe – și ceea ce contează din punct de vedere literar – el este un caracter prin care Miguel Cervantes ne transmite – printr-un șir de situații în care este pus personajul – un mesaj. Care este acel mesaj s-a tot discutat și nu vom insista în aceste rânduri asupra acestei chestiuni. Ceea ce ne interesează, aici și acum, este chiar punctul comun al tuturor interpretărilor: nebunia frizerului de a se crede cavaler. Nebunia care transformă întreaga lume din jurul său, nebunia de care se contaminează în final și Sancho Panza – așa suntem lăsați să credem – și față de care protestează toată lumea, mai puțin Rocinanta. De unde vine această nebunie și care sunt efectele ei? Trecem nepăsători peste afirmațiile după care întreg romanul nu este decât o comedie și ne întrebăm ce anume a făcut din această scriere o poveste care și-a păstrat întreagă puterea, o poveste exemplară? Sigur că nu trebuie să credem că toți cei ce îl folosesc pe Don Quijote au și citit povestea – nici poveste! În schimb putem afirma răspicat: bărbierul a citit!\nA citit foarte mult, atât de mult încât în ochii celorlalți era clar că se va țăcăni. A citit un singur fel de literatură: literatură cu cavaleri, cu domnițe, cu fapte de mare vitejie, povești în care existau și onoarea și demnitatea pe care lumea lui le rătăcise. A cunoscut o altă lume – imaginea unei alte lumi. A citit atât de mult încât, în cele din urmă, a evadat în lumea pe care a considerat-o el ca fiind reală sau necesar reală, pentru a putea viețui. Întreaga lume a lui Don Quijote este pentru el o lume nu doar reală ci singura lume posibilă, în care se poate trăi – bine sau rău, în pericol sau glorie, învins sau învingător: aceste lucruri nici nu mai contează. Pe de altă parte, în acest personaj se întâlnesc cele două tendințe. Care își dispută supremația chiar în persoana lui Don Quijote: lumea scrisului și lumea reală. Care este părelnică și care adevărată? Pentru lume una, pentru Don Quijote cealaltă. În Don Quijote, scrisul câștigă în lupta cu realitatea. Acesta este motivul principal pentru care avem de-a face cu o poveste exemplară: Don Quijote este un manifest al unei lumi a cărei „realitate” se impunea o dată cu el – lumea din literă, lumea din scris. O lume în care pare totul real, o lume în care luptele chiar au loc, o lume care cu timpul a câștigat atât de mult teren, încât a supus realitatea.\nRealitatea înceta astfel să mai fie „reală” sau altfel spus, povestea scrisă era mai reală decât realitatea însăși. Aceasta este prima victorie majoră, la nivel planetar, a propagandei culturale: descoperirea puterii pe care o poate căpăta scrisul ca descriere a unei realități oarecare; mai apoi, multiplicarea acestei licori literale, care te ajută să vezi altceva decât realitatea, drept realitate.\nTotul devenea contagios, într-o formă extremă – pentru acea perioadă. Există o temă, pe care noi, cei care conducem vrem să o inducem manipulator, în scopul de a aplica o politică asupra unei părți a planului, schimbând chiar felul de a gândi al maselor? Atunci îl chemăm pe scriitor, îi dăm tema. Și, odată apărut romanul Anna Karenina, problema femeii se va discuta cu totul altfel – prin particularizarea reușită cu metode cultural literare. Acest mecanism încă mai funcționează, deși a fost cu totul depășit. Acesta este un exemplu ilustrativ și suficient ca pornire, pentru a argumenta afirmația potrivit căreia „orice cultură este o manipulare imensă”.\nO interpretare mai nouă Dar aceasta, lumea lui Don Quijote, poate fi numită lumea premodernă. Iar Don Quijote, între timp, a pierdut partida – e și firesc, nu mai suntem la 1600. Astăzi, manipularea nu se mai face – decât în foarte mică măsură – prin literatură care cunoaște planul doi sau chiar fundalul și care mai folosește doar ca sursă de inspirație sau ca material brut pentru transpunerea în imagini mișcate. După victoria asupra realității și după o perioadă de patru secole, Don Quijote și-a pierdut locul.\nS-a deschis un nou război cu realitatea. De această dată cu alte mijloace pe care nici nu le visa bărbierul. Asupra literei, asupra scrisului s-a năpustit imaginea. Imaginea mișcătoare, care creează o aparență imensă a realității, incomparabilă cu cea sugerată de literă. Literatura hrănea imaginația particulară: chipul lui Don Quijote ar fi fost desenat în atâtea feluri câți cititori a avut povestea. Acum imaginația – adică jocul mental al imaginilor – a fost supusă la rândul ei, prin crearea unui singur chip al frizerului, o singură voce – după cum se poate vedea în filmul cu același nume.\nSubstituirea este una „revoluționară”, iar pentru istoria omenirii este de o importanță colosală, prin consecințele pe care le produce, consecințe care – fără nici cea mai mică îndoială, și fără legătură cu sensurile inițiale – nu sunt cunoscute sau stăpânite de cineva.\nAparența realității bate, astăzi, realitatea însăși – de departe! Omul de pe stradă, fără a mai fi în pericolul de a fi considerat anormal, nebun sau țăcănit – ca odinioară bărbierul – pășește pe bulevard ca Michael Jackson, ca Rambo sau ca Bruce Lee, iar la fiecare pas te poți întâlni – o dată sau de mai multe ori, depinde cum îți e norocul – cu Madona, Paris Hilton, cu Sharon Stone sau chiar cu Sexi Brăileanca. Aberația dezarmează: în loc să ne gândim că acum, poate lângă noi, trăiesc oameni sfințiți; în loc să-i căutăm pentru marele nostru folos; noi imităm imaginile, maimuțărim realitatea – gesturi care nu îl caracterizează pe om, ci este definitoriu pentru regnul animal.\nMai departe, acest om de pe stradă – pe care l-am numit în altă parte postomul sau ultimul om – nu mai este nici măcar un om culturalizat (calitate pe care trebuia să o dețină în trecutul „literar” și „literal”, pentru a putea fi mai lesne manipulat). El nu mai e un cititor, un om cultural – fiindcă nici nu mai e nevoie.\nAcest postom a rămas fără imaginație – imaginația sa lucrează cu imagini-clișeu prezentate în clar, cu imagini mișcate, spre uniformizarea minților. Aceasta este spălarea creierelor – și nu alta!\nExistența sa se bazează pe o imensă mașină de creat viață aparentă, de produs și declanșat reflexe emoționale care covârșesc, acoperă și anihilează chiar calitatea de a raționa. Astfel, într-adevăr postomul este ceea ce a mai rămas după sfârșitul omului. Realitatea este cea care este văzută pe ecran – și niciodată cea … „reală”. Real este lucrul care pare cel mai tare real, lucrul care seamănă cel mai mult cu realitatea – și niciodată realitatea … reală. Realitatea devine ficțiune iar ficțiunea devine realitate.\nLa o analiză onestă și pertinentă ultimul om sau postomul care suntem noi, nu poate să-l considere pe Don Quijote în nici un fel nebun, nu are căderea morală, fiindcă el însuși este un fel îmbunătățit de Don Quijote – un fel de bărbier, dar analfabet, care nici nu mai are nevoie de această obișnuință învechită de a citi. Trăitorul în ficțiune este astăzi măsura normalității spre care tinde întreaga omenire. Fiți onești și recunoașteți.\nO chestiune de propagare Tehnica propagandei este strâns legată de tehnica utilizării imaginilor în mișcare. Scopul imediat al propagandei este înlocuirea lumii reale cu oricare altă lume – așa se explică aderența pe care o au toate teoriile și doctrinele referitoare la alte realități, la alte lumi, la marțieni, la viața pe alte planete etc. Manipularea lumii contemporane tinde să devină sursa existenței – lucru fără precedent în istorie.\nAstăzi, pentru a fi manipulat îți trebuie – și neapărat ai! – televizor, radio, și să citești presa (o din ce în ce mai mică categorie). Cu alte cuvinte pentru a fi manipulat trebuie „să te informezi”, „să fii informat”. În adevăr, cu cât ești „mai bine informat”, cu atât ești mai manipulat.\nToate aceste lucruri sunt foarte greu de crezut. Sunt cu atât mai greu de crezut, cu cât statutul pe care îl crezi al tău – de „foarte bine informat” – este chiar sprijinul tău. Aparența, „ceea ce pare”, „părerea” – toate ale tale – te fac să nu crezi o iotă din rândurile de mai sus. Dificultatea mai vine și din faptul că o puzderie de sloganuri îți dau impresia, părerea că ai dreptate. De exemplu, faptul că toată lumea acceptă aproape religios, că „trăim într-o epocă a informației”. Dar dacă ne apropiem puțin de această problemă vom observa că există un adevărat bombardament informațional – în fiecare clipă se editează mii de informații, așa încât dacă vrem să fim „informați” măcar – necum „bine informați” – ar trebui să citim mii de pagini în fiecare dimineață! Lucru absolut ridicol și pueril. De aici decurge că e imposibil să fii „bine informat” sau „informat”.\nPerioada în care trăim – sau ne facem că trăim – poate fi denumită, dacă vrem să o definim în raport cu informația, epoca zgomotului informațional. Caracterizarea corectă a perioadei pe care o străbatem – din perspectiva manipulatorie – este aceea de perioadă de impresionare, de epocă emoțională; fiindcă partea din noi asupra căreia are loc asaltul manipulator pseudo informațional este – fără îndoială – zona emoționalului. Dacă suntem atenți la știri – sau la oricare altă emisiune – vom constata că așa stau lucrurile. Spre exemplu nu contează dacă personal ai câte informații poți avea despre mersul – crezi tu – real al unui conflict. Fiindcă, oricât de bine informat ai fi, cu o simplă înșiruire de imagini-clișeu – de tipul, femeie cu copil în brațe, o bătrână plângând, doi morți (care de cele mai multe ori nu au nici cea mai mică legătură cu respectivul conflict, ci sunt luate de aiurea sau jucate pe platourile cinematografice) – ai renunțat imediat la poziția ta de om „informat”, trecând în tabăra adversă, de om „emoționat”, „impresionat”. Asupra acestor din urmă lucruri ar trebui făcută o analiză serioasă.\nAșadar, noi trăim o perioadă de manipulare emoțională, realizată cu imagini în mișcare.\nTrecerea de la povestea lui Don Quijote, la imaginea lui Rambo care calcă luna – discutabil și foarte îndoielnic – are o însemnătate covârșitoare. Dacă lectura o face mintea cu ajutorul ochilor – manipularea actuală se face doar cu și prin ochi. Mintea postomului nu mai are nici o treabă – e șomeră. Imaginile creează concepte iar nu conceptele imagini. Nimic nu mai este descris, totul este prezentat. Tu ești pus în postura de „în prezență”. Prezență care – desigur – e doar aparență, fiindcă imaginea realului nu are a face cu realul decât prin analogie cu imaginea de pe ecran. Mai precis, pe ecran noi vedem imaginea unui crocodil și nu un crocodil. Nivelul de reprezentare atinge, prin analogie, stadiul cel mai apropiat: de egalitate. Ajungem în același loc: realitatea este înlocuită cu imaginea realității. Locul lui „a fi” îl uzurpă – fără nici o mustrare de cuget – „a părea”.\nSfârșit de partidă Așadar, pentru a reveni la drumul cultural, parcurs de omul renascentist și revoluționar, este fundamental de observat care este linia neîntreruptă în ceea ce am numit mai sus propagandă politică, făcută în prima fază, cea a renașterii, prin artă și filozofie – mai precis prin teosofie și ocultism cabalic -, mai apoi prin cultură – în perioada următoare a programaticei și mult pomenitei revoluții inițiale – pentru ca, în cele din urmă, în perioada contemporană, post modernă și postumanistă cele două trăsături să devină cronice, să intre în definirea ființei umane.\nScurta trecere în revistă a ideilor de mai sus ne poate fi folositoare pentru a înțelege ce înseamnă globalizarea. Ceea ce știm sigur este că există un plan – care se pune chiar acum în aplicare, nu mai este nici un secret – de construire a unei republici universale (globale), cu o singură formă de organizare politică, economică și culturală.\nCeea ce mai știm este că întreg efortul iudeofrancmasoneriei iluminate de a realiza acest plan – tot de ea făcut – nu-L include în nici un fel pe Hristos. Este o republică universală atee. Ca urmare, putem acum înțelege că aproape tot ce am consumat ca artă sau cultură, în ultimele două sute de ani, în cea mai mare parte a fost făcut pentru a fi consumat de noi, ca instrument de propagandă, în scopul construirii republicii universale atee (comunismul este evident în totală concordanță cu acest proiect).\nSă ne amintim că Renașterea este o mișcare îndreptată împotriva lui Dumnezeu Omul, Iisus Hristos, Mântuitorul, prin înlocuirea Lui cu… omul. Renașterea este esențial o mișcare antropocentrică. Că se face această schimbare a lui Dumnezeu cu omul, într-o modalitate artistică deosebită, sau că sistemul filosofic al unui filosof este spectaculos – aceasta este o altă problemă. Calitățile artistice și raționale remarcabile ale celor care luptă împotriva lui Hristos sunt tocmai pentru ca înșelarea noastră să fie mai lesne de făcut. Cu alte cuvinte, se luptă împotriva lui Hristos cu arme care strălucesc, chiar frumoase. (Să apreciezi frumusețea cuțitului și a tăieturii mortale care ți-a ucis mama, e un semn de oligofrenie, fără nici o îndoială). Mai putem să ne amintim că cel mai important slogan, mobilizator al revoluției a fost „cu mațele ultimului popă, să spânzurăm ultimul rege!” Iată care este ținta pământească a corifeilor libertății, fraternității și egalității. Revoluția franceză este matricea răzvrătirii împotriva lui Dumnezeu și inaugurează o epocă – în curs – pe care o putem numi epoca revoluționară antihristică. Fiindcă, nici una dintre revoluțiile – care au însemnat spasme pentru omenire și care continuă – nu s-a făcut în alt scop. Lupta de clasă, burghezie, capitalism, socialism, comunism, liberalism, democrație – toate acestea și multe altele – sunt cuvinte care denumesc concepte ce se definesc prin revolta împotriva lui Hristos.\nÎn mod esențial, orice revoluție este luciferică, fiindcă primul și marele revoluționar este chiar Lucifer.\nNu acesta este drumul firesc al omului, spre împlinirea lui, iar această stare de răzvrătire, această lipsă de identitate și de înțelegere a lumii nu-l definesc pe „omul lui Dumnezeu”. Tocmai pentru a redefini absolut și definitiv omul, pentru a-i arăta cine este el și care este realitatea, tocmai pentru aceste lucruri Dumnezeu a coborât pe pământ și S-a făcut om. Nu pentru a propovădui revoluția sau republica universală atee. Ci pentru ca noi să înțelegem că nu am fost făcuți „carcase raționale”. Căci noi suntem chip și asemănare – și nu Dumnezeu este făcut după chipul și asemănarea noastră, cum ne este indus -, pentru că noi înșine, fiecare dintre noi înseamnă o persoană care în interiorul unui popor, într-un cadru numit neam ne putem urma drumul și deveni nemuritori prin mântuire.\n","date":"16-05-2009","img":"https://axaneamului.ro/posts/magazine/axa-ii/17/a-fi-sau-a-parea-despre-omul-cultural/images/0.jpg","permalink":"https://axaneamului.ro/posts/magazine/axa-ii/17/a-fi-sau-a-parea-despre-omul-cultural/","series":["AXA ANUL II"],"tags":["Istorie","Râpa robilor"],"title":"A fi sau a părea. Despre omul cultural","youtube":""},{"author":"Florin Stuparu","categories":null,"content":"Satanismul mărturisit astăzi în felurite chipuri nu este ceva nou, ci un urmaș tîrziu al vechilor credințe păgîne despre care citim în Vechiul Testament. Deci ce este, pe scurt, satanismul „modern”? O religie care se mărturisește atee, dar luptă împotriva Dumnezeului Creștinilor, cinstindu-l pe Satan ca idol al libertății. (Trebuie să înțelegem că ateismul nu este reaua filosofie a celor fără de Dumnezeu, ci a acelora care sînt împotriva lui Dumnezeu. Altminteri, de ce L-ar huli, dacă nu cred în El?)\nSatanismul „modern” este noul nihilism, care propovăduiește libertatea desăvîrșită a omului, libertate al cărei simbol este Satan, firește. Întemeietorul acestei drăcării este socotit Anton Șandor Le Vey, fost dresor de circ, autorul Bibliei satanice (în 1969). În 1996, a întemeiat „Biserica lui Satana”, la Los Angeles. Se mărturisește singurul urmaș al lui Belzebut pe pămînt. Din această Biserică făcea parte și Charles Manson – cumplitul ucigaș al Sharonei Tate, soția regizorului Roman Polanski. Unul dintre cele mai cunoscute fragmente ale Bibliei Satanice este rugăciunea care zice așa: „Tatăl nostru care ești în iad, mărească-se numele tău! Precum în iad, așa și pe pămînt! Păcatul cel de toate zilele dă-ni-l nouă azi, și du-ne pe noi în ispită și învață-ne de rău! Ave Satan!” Poruncile Bibliei Satanice sînt cam acestea: „Nu ai voie să crezi în Dumnezeu, pentru că lumea este a mea și voi socoti credința ta ca un păcat.” Sau: „Fă-ți un idol și închină-te lui în fiecare duminică!”\nPrecum se vede, satanismul „modern” este un nihilism simplu, care tălmăcește pe dos Biblia, a face lucrurile pe dos fiind chiar felul de a fi al Satanei și al diavolilor lui. Iar mijlocul cel mai la îndemînă pentru a propovădui acest satanism simplificat, calea cea mai ușoară de a intra în legătură cu duhurile cele rele, este acela al muzicii, și anume al așa-numitei muzici „rock”, pe care tinerii o ascultă cîteva ore pe zi, căci rock-ul este pentru ei o filosofie de viață, o RELIGIE. Această cale nu este numai la îndemîna fiecăruia, dar e și îngăduită, pentru că se ascunde sub înfățișarea „artei”, iar de „artă” nimeni nu îndrăznește să se atingă, fiind un idol cinstit de toată lumea. Astfel încît acești preoți ai celui rău numiți „rock-staruri” nu numai că nu se ascund, ci săvîrșesc la vedere slujbe închinate stăpînului lor, la care adună deodată chiar și un milion de „credincioși”. Căci asta sînt concertele rock, adunări satanice în care tinerii se îndrăcesc prin sunete, prin texte și prin mișcare. Fără să intru în multe amănunte, voi zice că gălăgia tobelor și a altor instrumente ritmice duce la pierderea minților. La aceasta se adaugă acele mișcări nebunești, care duc la pierderea stăpînirii asupra trupului, acesta ajungînd să se miște așa-zicînd de la sine. În sfîrșit, vorbele rostite nu sînt altceva decît rugăciuni către duhurile căzute și către înainte-stătătorul lor, diavolul cel mare. Astfel, rocker-ii nu fac nimic altceva decît să aducă pe stadioane și în săli de concert vechea vrăjitorie a șamanilor (a tuturor vrăjitorilor), care izbesc în tobe, se învîrt pînă amețesc și cheamă demonii pentru a intra în legătură nemijlocită cu ei (ceea ce se și întîmplă, întotdeauna). Și, atît vrăjitorii „tradiționali”, cît și rocker-ii se ajută de ierburi sau de prafuri de nebunie, pe care noi le numim acum „droguri”.\nLăsînd la o parte muzica propriu-zisă (de care s-a ocupat părintele Dan Bădulescu în scrierile sale), vreau să aduc aici cîteva din textele și din spusele celor mai cunoscuți „hard-rocke-eri” de azi, pentru a ne lămuri oarecum că nu avem a face cu glume și copilării, ci cu lucruri cît se poate de adevărate și înfricoșătoare. Iar mai înfricoșător decît toate e că țara noastră ortodoxă este unul din locurile cele mai căutate de cei mai aprigi rock-eri. Să răsfoim de pildă presa de acum doi ani:\n„Marilyn Manson, Reamonn, Alice Cooper, Faithless [Fără credință], Wu-Tang Clan, Kasabian, Pink, Hooverphonic și Morcheeba concertează în România, în cadrul B-ESTIVAL. În zilele de 29, 30 iunie și 1 iulie va avea loc în România primul festival după exigențe internaționale: pe parcursul a trei zile, nu mai puțin de 20 de nume, artiști de renume mondial alături de trupe autohtone, vor zgudui scena de la «B-ESTIVAL», un eveniment organizat de Emagic Entertainment cu sprijinul Romexpo! […] Unul dintre headlinerii B’ESTIVAL-ului va fi nimeni altul decît Marilyn Manson, vedeta rock autoproclamată «Anticrist-ul Superstar»! Indiscutabil, una dintre cele mai celebre și mai controversate apariții din lumea showbiz-ului, Marilyn Manson a reușit să-și atragă milioane de fani din rîndul publicului tînăr. […] Pe numele lui adevărat Brian Hugh Warner, Marilyn Manson a avut drept surse de inspirație pentru alegerea pseudonimului pe actrița Marilyn Monroe și pe criminalul în serie Charles Manson, considerați în America drept cea mai iubită și, respectiv, cea mai detestată persoană.”\nÎn interviuri, Marilyn Manson mărturisește cu mîndrie (după cum citim pe NET): „Din fericire, lumea își va aminti de mine ca de acela care a pus sfîrșit creștinismului.” Manson este „reverend” al Bisericii Satanice. El se mutilează pe scenă, rupe Biblia și scuipă hule împotriva Domnului Hristos. Pe tricourile lui scrie: „Ucideți-vă părinții!” Manson zice că discul său „Antichrist Superstar” („Antihrist super-vedetă”) i-a fost insuflat de o putere suprafirească, ceea ce e cît se poate de adevărat. Manson nădăjduiește aceasta: „Cred că de cîte ori oamenii ascultă acest album («Antichrist Superstar») poate că Dumnezeu va fi nimicit în mințile lor.” „Cînd eram copil – își amintește Manson – mama îmi spunea: Dacă blestemi la vremea nopții, diavolul va veni la tine în somn. Și eu mă emoționam, căci chiar voiam ca aceasta să se întîmple… O voiam. Voiam aceasta mai mult decît orice.” Manson zice: „Nu știu dacă cineva a înțeles cu adevărat ce încercăm noi să facem… Odată ce i-am prins pe oameni, putem să le dăm MESAJUL nostru.” Iar următorii lui din România mărturisesc așa:\n„mallzebuth.3xforum.ro, user: manson-666\n…prefer melodiile cu subiect legat de religie, mai exact anti… Idolu’ meu e marilyn manson… Sunt genul care crede doar ce vede. Astfel, refuz existența lui dumnezeu și sunt împotriva lui.”\nNici nu mai are rost să citim ce zice Marilyn Manson în cîntecele sale, așa că o să trecem la Alice Cooper. „Alice Cooper (născut Vincent Damon Furnier, la 4 februarie 1948), este un cîntăreț de muzică rock, compozitor, textier și muzician a cărui carieră muzicală se întinde pe o durată de patru decenii. Prezentînd spectacole de scenă complexe, în care ghilotinele, scaunele electrice, sîngele simulat și șerpii boa constrictori sunt elemente frecvente, Cooper a împrumutat numeroase elemente de heavy metal, garage rock, horror movies și vodevil pentru a crea o variantă teatrală a muzicii hardrock care a devenit cunoscută sub numele de shock rock… Cariera de cîntăreț solo a lui Alice Cooper a început în 1976 cu albumul conceptual «Welcome to My Nightmare» («Bine ați venit în coșmarul meu»)” (articol de enciclopedie). Alice Cooper a mărturisit: „Cu ani în urmă m-am dus la o ședință de spiritism, unde Norman Backley a rugat spiritul să vorbească. Acesta mi-a vorbit. Mi-a promis mie și formației mele glorie, stăpînire universală în muzica rock și bogăție. Singurul lucru pe care mi l-a cerut era să-l las să-mi stăpînească trupul.” Și l-a lăsat, fiind cu desăvîrșire dăruit lui Satan, căruia i-a dedicat albumul „House of Fire” („Casa focului”). Credința în sine însuși a trecut în cîntecele sale. În „Vreau doar să fiu dumnezeu”, el zice așa: „Eu stăpînesc, am un suflet impermeabil la gloanțe și sînt plin de mîndrie. Eu m-am născocit pe mine fără ajutorul nimănui. Sînt prototipul suprem. Stau pe propriul meu tron. Eu și cu mine sîntem de acord că nu avem nevoie de nimeni. Nu am învățat niciodată să mă plec nici unei stăpîniri cunoscute. Chiar vreau să-mi ridic o statuie înaltă, asta e tot. Încerc doar să fiu Dumnezeu, doar să fiu Dumnezeu… M-am născut pentru rock și m-am născut să stăpînesc.”\nTot acum doi ani a venit la noi și Robert Plant de la Led Zeppelin. Formația aceasta a adus în piesele muzicale versuri satanice inserate subliminal, nescrise pe coperta discului – o cale ascunsă de a vîrî în conștiința ascultătorului anumite mesaje fără ca el să-și poată da seama, care îl pot face mai tîrziu să treacă și la fapte. Cîntecul „Stairway to Heaven” („Scară la cer”) al grupului „Led Zeppelin” („Zeppelinul de plumb”) este cel mai cunoscut cîntec din istoria rock-ului. Unul dintre stihuri zice așa: „Știți că uneori cuvintele au două înțelesuri.” Trebuie să se știe că acest cîntec este îmbibat în amăgire satanică! Cînd e rulat înainte, zice: „Da, sînt două căi pe care poți merge, dar pe calea cea lungă este vreme să schimbi drumul.” Atunci cînd e ascultat pe dos, se aude limpede: „Este dulcele meu Satan… O, voi cînta pentru că trăiesc cu Satan.” Cîntecul lui „Zeppelin”, „Houses of the Holy” („Casele sfîntului”) zice: „Lasă muzica să fie stăpînul tău! Ia seama la chemarea stăpînului! O Satan!” Ceea ce se știe mai puțin e că formația „Led Zeppelin” este următoare lui Aliester Crowley, un vestit ocultist și satanist mărturisit. Aleister Crowley a fost întemeietorul revistei „Lucifer”. În templul lui satanic din Londra se cîntă „Imnul către Pan”, se rostesc rugăciunile pentru liturghia compusă de el, pe mormîntul său discipolii rostesc formule sataniste și cîntă „Imnul către Satana” al lui Carducci1, iar formații celebre de muzică rock l-au avut idol pe Carducci. Membrii formației „Led Zeppelin” au cumpărat vila din Londra a lui Crowley, unde au locuit o vreme.\nSă zicem cîteva cuvinte și despre formația „The Rolling Stones” care, tot așa, a cîntat în România în 2007, spre fericirea bătrînilor „tineri” care au așteptat-o vreo treizeci de ani. Cîntecul „Sympathy for the Devil” („Simpatie pentru diavol”) al celor de la „The Rolling Stones” este imnul oficial al Bisericii lui Satan. În el, Lucifer cere dragostea celor care îl întîlnesc. Șeful grupului, Mick Jagger, zice că Anton Lavey, întemeietorul Bisericii lui Satan și autorul Bibliei satanice, i-a ajutat inspirîndu-le muzica! Albumul numit „Their Satanic Majesties Request” (Majestățile lor satanice cer”) spune tot!\nAlte formații cunoscute și muzica lor:\nCei mai mulți nu știu că unul dintre cele mai cunoscute cîntece ale anilor 70’, „Hotel California”, al trupei „Eagles” („Vulturii”), trimite la Biserica Satanică, ce se află într-un fost hotel din strada California! În interiorul coperții albumului este poza lui Anton Lavey. Că „The Eagles” sînt legați de Biserica Satanică o arată și cîntecul lor „Have A Good Day in Hell!” („Să aveți o zi bună în iad!”).\nMembrii grupului „Kiss” („Sărut”) se arată pe scenă în chip de demoni, cu sînge curgînd, scuipînd foc și răcnind. În cîntecul lor „The God of Thunder” („Dumnezeul trăsnetului”), cei de la „Kiss” le poruncesc tinerilor să îngenuncheze înaintea lui Satan: „Am fost crescut de către un demon, pregătit să stăpînesc lumea. Sînt domnul tărîmurilor pustii, omul modern făcut din oțel. Adun întunericul pentru plăcerea mea. Vă poruncesc să îngenuncheați înaintea dumnezeului trăsnetului, dumnezeul rock’n roll-ului! Îți voi fura sufletul tău cel feciorelnic.” Ca un ecou, să citim ce zice o tînără de la noi:\n„mallzebuth.3xforum.ro, user: MaliceBathory2\n…obsedată, cînd văd sînge, să mă spăl cu el. Și recunosc: am făcut asta o dată; și, la fel ca ea [?], am considerat că arăt mai bine…”\nSă mai dăm cîteva pilde, fără o rînduială anume:\nRock-starul homosexual David Bowie a spus de mult: „Rock-ul este dintotdeauna muzica diavolului… Cred că rock and roll-ul este primejdios… Simt că vestim ceva încă mai întunecat decît noi înșine.”\nÎn cîntecul „The Conjuring” („Chemarea”), de Megadeth, se arată adevăratul scop al rock-ului: „Eu sînt avocatul diavolului, un comis voiajor dacă vreți… Veniți cu mine în adîncurile mele infernale… Ţi-am luat sufletul!” Iar la sfîrșit se zice: „Supuneți-vă!”\nRocker-ul Frank Zappa zice așa:\n„Eu sînt avocatul diavolului! Avem proprii noștri închinători. Fetele își vor da trupurile muzicienilor așa cum voi ați da o jertfă lui Dumnezeu.”\nSuper-grupul „Metallica” zice, în cîntecul „Sări în foc!”: „Urmează-mă acum, copilul meu… Fă întocmai ce-ți spun… Sări de voia ta, ori vei fi luat cu sila… Oricum te iau… Așa că apleacă-te și apucă-mă de mînă… Vino acasă, acolo de unde ești, vino și sări în foc!” Tot „Metallica”, în „Prințul”: „Înger de dedesubt, vreau să-mi vînd sufletul… Diavole, ia-mi sufletul! Nu-mi pasă de rai, așa că nu te aștepta să plîng. Și voi arde în iad din ziua în care voi muri.”\nBon Jovi cîntă, în „Homebound Train” („Trenul spre casă”): „Cînd eram doar un băiat, diavolul m-a luat de mînă, m-a luat de acasă și m-a făcut bărbat. Mă duc în jos, în jos, în jos, în jos, în trenul spre casă.” Tot el mărturisește: „Aș omorî-o pe mama pentru rock and roll. Mi-aș vinde sufletul.” Așa a făcut Tommy Sullivan, din New Jersey! Într-o noapte de sîmbătă, Tommy (14 ani), i-a tăiat gîtul mamei sale și i-a scos ochii. Apoi, Tommy și-a crestat încheieturile de la mîini și și-a tăiat gîtul de la o ureche la alta, încît aproape și-a retezat capul. Tatăl lui Tommy a spus după aceea că fiul său cîntase vreme de o săptămînă un cîntec rock despre sînge și uciderea mamei.\nUnul dintre cele mai iubite grupuri rock este „Slayer” („Ucigașul”). „Slayer” cîntă așa: „Războinici ai porților iadului…, noi credem în domnul Satan.” Despre asta e vorba în toate cîntecele lor. În „Iadul așteaptă”, ei zic: „Isus știe că sufletul vostru nu poate fi mîntuit. Răstigniți-L pe așa-zisul vostru Domn! Sufletele voastre sînt blestemate, Dumnezeul vostru a căzut în robia mea pentru veșnicie! Iadul așteaptă!” Începutul cîntecului „Iadul așteaptă” nu este decît o gălăgie; cînd e ascultat de-andărăt, se aude adevăratul mesaj: „Alătură-te nouă, alătură-te nouă, alătură-te nouă!” Un „fan” („fanatic”) al trupei „Slayer” zice: „Îl urăsc pe Dumnezeul vostru, Iisus Hristos. Satan este stăpînul meu. Am jertfit animale pentru el. Dumnezeul meu este «Slayer». În cuvintele muzicii lor cred!”\nGrupul „Acheron” (rîul morților, în mitologia păgînilor Elini) are un album numit „Ritualurile Messei Negre”. Pe disc, Peter Gilmore, din Biserica Satanică, chiar citește rugăciunile „messei” negre, în vreme ce membrii grupului, mîrîind drăcește, cîntă așa: „Slavă prea-puternicului Satan! Ne rugăm la tine, te binecuvîntăm, te slăvim! Tu ești stăpînul, tu singur, o preaputernice Satan!”\nGrupul „Manowar” cîntă, în „Podul spre moarte”: „Întunecatule stăpîn, te chem cerînd dreptul sacru de a arde în iad… Ia-mi sufletul meu cel desfrînat! Bea-mi sîngele așa cum și eu îl beau pe al tău! Lucifer este regele, rugați-vă lui Satan!”\nGrupul „Morbid Angel” („Îngerul bolnăvicios”) zice așa, în „Răzbunarea din mine”: „…sabia lui Satan, care sînt eu… Ard de ură să curăț lumea Nazarineanului.” Și, ca să ajungă la capăt, cîntă „Blasphemy” („Hula”): „Cîntați hula, batjocura lui Mesia! Îl blestemăm pe Sfîntul Duh… Huliți-L pe Sfîntul Duh! Hulă asupra Sfîntului Duh!” Trey Azagthoh de la „Morbid Angel” zice că este un adevărat vampir și pe scenă chiar se mușcă pe sine însuși și își bea sîngele.\nRocker-ița Kat (Pisica) zice, în parodia „Satan Says” („Satan spune”): „Hei, fete și băieți! Veți face tot ce spune Satan, da? Satan spune: Urmați-mă! Satan spune: Mergeți în iad!”\nGrupul „Bow Wow Wow”, în cîntecul lor „Prince of Darkness” („Prințul întunericului”), îndeamnă: „Deschideți ușa și lăsați-l pe Satan să intre, Prințul întunericului!”\nGrupul „Sad Iron” („Fier trist”) își cîntă rugăciunea către diavol: „Noi toți ne rugăm diavolului, el e atît de frumos. Noi toți ne rugăm diavolului pînă în ziua cînd vom muri!”\nGrupul „W.A.S.P.” („We Are Sex Perverts”, „Noi sîntem perverși sexual”) cîntă, în „Sleeping in the Fire” („Dormind în foc”): „Gustați dragostea, magia lui Lucifer…” În timpul spectacolelor lor, membrii trupei beau sînge dintr-un craniu, taie carne crudă cu toporul și aruncă bucățile fanilor îndrăciți, care le devorează. O revistă americană scria: „Ascultînd cîntecul «I wanna be somebody», îți umpli trupul de draci și te simți predispus la sinucidere…”\nÎn timpul concertelor, grupului „Black Sabbath” („Sabatul negru”) i se cerea de către tineri să-l întîlnească pe Satan. Unul dintre albumele lor este intitulat „Ne vindem sufletul pentru Rock’n Roll!” Cîntecul „N.I.B.” („Nativity In Black”, „Naștere în negru”) este un cîntec de dragoste din partea lui Lucifer, în care acesta zice așa: „Unii spun că dragostea mea nu e adevărată. Te rog crede-mă, dragostea mea, și îți voi da acele lucruri despre care crezi că nu pot fi… Uită-te în ochii mei, vei vedea cine sînt, numele meu este Lucifer, te rog ia-mă de mînă.”\nUnul dintre cele mai cunoscute grupuri rock este „AC/DC” („Anti-Christ, Death to Christ”=„Antihrist, moarte lui Hristos”). În cîntecul „Hells Bells” („Clopotele iadului”), ei cîntă: „Te voi lua în iad, te voi lua, Satan te va lua.” Cîntecul lor „Highway to Hell” („Autostrada iadului”) zice așa: „Hei, Satan, mi-am plătit vama, sînt în drum spre țara promisă, sînt pe autostrada iadului.” Satanistul Richard Ramirez, cunoscut drept „Night Stalker” („Călăuza nopții”), care a îngrozit California, mărturisea că piesa „Night Prowler” („Tîlharul nopții”) a grupului „AC/DC’s” l-a făcut să ucidă cel puțin 14 persoane, ca jertfă adusă lui Satan!\nGrupul „Suicidal Tendencies” („Aplecări spre sinucidere”), ale cărui cîntece laudă uciderea de sine și a fost pus în legătură cu sinuciderea tinerilor, zice așa, în cîntecul „Possessed” („Posedat”): „Sînt prizonierul unui demon. El stă lîngă mine oriunde m-aș duce. Nu pot scăpa de ținerea lui. Aceasta trebuie să fie pedeapsa mea pentru că mi-am vîndut sufletul!”\nGrupul „Unleashed” („Dezlănțuit”), zice așa, în piesa „Crush the Skull!” („Zdrobește țeasta!”): „M-am uitat în ochii lui sticloși și l-am apucat de barbă. Am ridicat securea și i-am despicat țeasta mîncată de viermi. Zdrobește țeasta, moarte lui Christ!” Stihurile sînt luate din Biblia Satanică.\nCîntecul „The Oath” („Jurămîntul”), al grupului „Mercyful Fate”, este chiar jurămîntul pe care îl face un satanist în timpul liturghiei negre, și zice așa: „Mă lepăd de Isus Christos, înșelătorul; și mă lepăd de credința creștină. În această lume, jur să îmi dau toată silința slujind stăpînului legiuit, să-l cinstesc pe stăpînul nostru Satan, și pe nimeni altul!”\nGrupul „Venom” arată adevăratul scop al muzicii rock: „Nu sîntem aici ca să vă distrăm… Eu slujesc căile lui Satan. Răspundeți chemărilor lui!” În piesa „Possessed”, ei cîntă așa: „Sînt posedat de tot ce e rău. Cer moartea dumnezeului vostru… și stau la stînga domnului Satan!” Despre aceasta, iată ce scrie și un tînăr de la noi:\n„mallzebuth.3xforum.ro, user: Wolfsoul [suflet de lup] – Lucifer\n…eu am mai multe obsesii4 încă de cînd eram copil, aveam unele kestii care pur si simplu nu imi ieșeau din cap… De exemplu, eram obsedat de «evil» încă dinainte să ascult rock; pe la 10 ani, jucam șah cu diavolu’: eu mutam pt el, și – culmea! – luam bătaie; uimit other: the wolf [lupul] – mă regăsesc în acest animal, kiar dacă mulți nu îl cunosc. Lucifer – mă regăsesc în situația lui5, și pur și simplu am realizat kă îi aparțin și în cele din urmă voi șade în stînga lui pentru eternitate.”\nÎn 1992, la premierea MTV, membrii grupului „Red Hot Chili Peppers” au mulțumit pentru premiu și au zis: „Înainte de orice, vrem să-i mulțumim lui Satan…”\nCîntecul „The Number of the Beast” („Numărul Fiarei”), al formației „Iron Maiden” („Fecioara de fier”) zice așa: „numărul 666, 666 pentru mine și pentru tine!”\nGrupul „Deicide” („Uciderea lui Dumnezeu”) își cîntă credința în piesa „In Hell I Burn” („Ard în iad”): „Ard în iad, nu mai sînt întrebări, ard în iad pentru Satan.” Cîntecul lor „Oblivious To Evil” („Orb în fața răului”) înfățișează o jertfă omenească adusă lui Satan : „Alăturați-vă nouă… jertfa copilului nenăscut. Intrați în împărăția întunericului, sodomizați pentru ritual… Stăpîne al infernului, primește această ofrandă a morții!”\nGrupul „Coven” cîntă așa,în „Burn the Cross” („Ardeți crucea!”): „Fiul lui Dumnezeu, pocăiește-te de păcate și făgăduiește-ți sufletul iadului! Roagă-te ca Satan să te ierte, de vreme ce Dumnezeul tău nu poate… Dumnezeul tău este mort și acum mori și tu. Satan stăpînește în sfîrșit!”\nSă ne oprim aici, urmînd ca într-un număr viitor să vorbim și de alte fețe ale satanismului vremii noastre.\n Note 1 Poet romantic Italian.\n2 „Malice” vine de la „malițios”, mal, male, „rău”, rău fiind numai satana și păcatul.\n3 Messa e liturghia cea mincinoasă a Romano-Catolicilor, o lucrare cumva mai rea decît a aceea a sataniștilor; căci cei dintii se numesc pe sine „Creștini”, înșelîndu-i pe mulți, pe câtă vreme cei de al doilea sînt sinceri în ura lor față de Hristos, neputînd amăgi pe nimeni dintre cei credincioși.\n4 „Pinderi în minte” le zic Sfinții Părinți, care cunoșteau prea-bine cum lucrează duhurile întunecate.\n5 Care „situație”? Aceea de ființă nefericită și nedreptățiră, bănuiesc.\n","date":"16-05-2009","img":"https://axaneamului.ro/posts/magazine/axa-ii/17/satanismul-muzicii-rock/images/0.jpg","permalink":"https://axaneamului.ro/posts/magazine/axa-ii/17/satanismul-muzicii-rock/","series":["AXA ANUL II"],"tags":["Oglinda vremii"],"title":"Satanismul muzicii rock","youtube":""},{"author":"Ștefan Plămădeală","categories":null,"content":"Această primăvară începuse frumos, mărțișoare la fiecare colț de stradă, lumina călduță a soarelui, primii boboci de floare, ce să mai vorbim – o primăvară de neuitat. Și așa a fost – memorabilă, însă din păcate nu prin frumusețea naturii sau mărțișoarele al căror roșu și alb ducea cu gîndul spre puritate și dragoste, ci prin coastele zdrelite, teatrul ieftin, și încă o dezamăgire trecută în contul sentimentelor românești. Au luat startul în această mascaradă electorală grupul „pseudo-patrioților” și cel al „pseudo-comuniștilor”, de fapt amîndouă grupuri fiind cele ale maniaco-posesivilor, al celor ce vor să domine fiind conștienți de puținătatea lor valorică ca oameni și de lipsa lor acută de intelect. Însă prin pîrghiile dragii noastre democrații, cu cît mai jos ești ca om, cu atît mai sus ești în politică sau pe scara socială (exemplele sunt de prisos), furtuna politicianismului, propagandei electorale fiind formată din cei mai josnici și incompetenți oameni, care nu au nici cea mai mică legătură cu logica, înțelepciunea, patriotismul…\nMașina de numărat voturi În primul rind votul prin structura sa e o fraudă la adresa umanității, la adresa valorii spirituale și intelectuale, el este jugul la care sîntem înhămați, purtînd cu greu carul nedreptății, al prostiei și mîndriei „aleșilor poporului”.\nÎn al doilea rind scrutinul din 5 aprilie a fost cu siguranță falsificat. Doar un naiv ar putea crede că cineva și-ar presăra drumul spre victorie cu spini atunci cînd el este cel care organizează tot procesul, numără voturile și are tot aparatul de propagandă în mînă.\n„Potrivit lui Urecheanu, autoritățile ar pregăti o fraudare masivă a alegerilor din 5 aprilie. Liderul AMN a mai spus că Ministerul Dezvoltării Informaționale a făcut publică cifra de 3,026 mln. de alegători, pe când datele parvenite de la administrațiile publice locale la CEC indică un număr de 2,451 mln. alegători. „Am verificat aceste date în unele raioane și am constatat divergențe foarte mari. De exemplu, în Cantemir au apărut în cifre străzi noi cu familii întregi. Este o denaturare a numărului de alegători cu 600 mii de persoane”, a spus Serafim Urecheanu. AMN a depus o contestație și în această privință și a informat printr-o notă informativă Consiliul Europei.” (11 martie 2009, Timpul)\nCEC a avertizat AMN și PL și a obligat să retragă câte un spot publicitar. Este vorba de spotul PL, care face o paralelă dintre PCRM de ieri și de azi: pe de o parte, sunt folosite imagini de arhivă, cu „eliberarea” Basarabiei de către tancurile rusești, cu deportările și colectivizarea forțată, iar pe de altă parte – comuniștii de azi cu democrația lor „cu ciomagul și pumnul”.\nSpotul AMN exclus este cel cu „opt ani de guvernare comunistă” (sărăcie, minciună, hoție). Ambele cazuri au fost contestate la CEC de PCRM, care consideră că este „defăimat și îi afectează imaginea”. Nicolae Răilean, reprezentantul AMN la CEC, susține că imaginile video ale AMN nu conțin calomnie, iar PCRM „se simte cu musca pe căciulă după cei opt ani de guvernare”. Totodată, Victor Morgoci, reprezentantul PL la CEC, susține că „eliberarea Basarabiei” cu tancurile, ca și „democrația de azi cu pumnul” este o convingere a formațiunii. PL crede că hotărârea este neîntemeiată și spune că o va contesta în instanță.(11 martie, Timpul)\nVrabia mălai visează A fost demnă de luat în considerare tăria de caracter al domnului Roșca cu al său PPCD de a participa la aceste alegeri, demonstrînd grosimea cu proporții astronomice a obrazului său.\n„Deși au venit să prezinte un program pentru o țară de succes, tinerii din Partidul Popular Creștin Democrat (PPCD) spun că schimbarea adevărată va avea loc în R. Moldova doar peste 20-25 de ani. La prima conferință de presă din actuala campanie electorală tinerii PPCD-iști au declarat că R. Moldova nu a avut până acum parte de guvernări reușite și au venit cu propriul program de guvernare, pe care îl consideră cel mai reușit. Între altele, aceștia propun renașterea satelor și orașelor, reforma constituțională, asigurarea independenței energetice a țării, crearea mai multor centre universitare etc. Ei promit, însă, că toate acestea se vor realiza în 20-25 de ani.” (Jurnal de Chișinău).\nNoi cu cine votăm? Și a demarat fanfaronada. Promisiuni electorale, declarații de dragoste, lovituri sub centură, minciuna și bravura de fațadă fiind afișată cu nonșalanță pe chipurile flăcăilor tomnatici ai democrației sau al fosilelor comuniste. Nici urmă de cinste, onoare (acestea sînt pentru băiețașii prostuți, buni de scos în stradă la timpul și locul potrivit). Citind numele tuturor concurenților electorali ai putea cu brio să-i treci pe lista decedaților pentru Patrie sau românism, toți fiind adepții unui mare și glorios partid – cel al capitalismului de și pentru buzunar.\nCe votăm de fapt? Nu pun la îndoială marea dragoste frățească pe care ne-o poartă toți „zoon politikon”. Programe peste programe electorale, nopți nedormite pentru a pune pe hîrtie niște minciuni aberante referitoare la viitorul tot mai frumos și mai feeric care ne va aștepta după ce vom pune ștampila pe penibilul buletin de vot, desigur în dreptul celui cu promisiunea.\nÎnsă în spatele fețelor cu un zîmbet larg de actor hollywoodian, cu privirea dulceagă, ce se ascunde? Să fie oare meschinăria, decăderea, trădarea ? Scopul lor e simplu – vor să ajungă la putere să vîndă ce a mai rămas din această bucată de Românie, recurgînd la cele mai incredibile compromisuri, scuipînd cu același zîmbet tîmp peste anii de luptă, lacrimi și durere ale acestui popor. Și totul pentru dragostea lor obsesivă față de putere și ban ca marcă a ei.\n„Revoluția” 5 aprilie 2009 – comuniștii au luat 49% din voturi. Ce se mai poate face…?\nȘi deodată sclipirea: - o Revoluție!\nCe a urmat? – Falsitate și frustrare.\nEvident că acești brontozauri au falsificat parțial voturile, cum am scris și mai sus, însă atît timp cît mai există nostalgicii ale căror creiere au fost spălate de propaganda comunistă, cît timp ne lăsăm pradă mirajului democrației, și nu mergem pe unicul drum permis poporului nostru – cel al lui Dumnezeu și al neamului nostru – nu putem contesta legalitatea alegerilor, pentru că un asemenea stat presupune astfel de alegeri.\nNu știu cine se află în spatele revoltei, s-ar putea însuși partidul comunist, pentru a-și consolida pozițiile și pentru a motiva ura lor congenitală față de tot ce înseamnă „român” și „românesc”, s-ar putea indolența partiduțelor care s-au văzut cu tainul înjumătățit. În orice caz cei care au avut de suferit au fost oamenii simpli, nu politicienii care în cazul unui success și-ar fi însușit partea leului cu jovialitate și recitînd discursuri kilometrice. Dar roșul lăsat de această palmă grea dată neamului, nu va trece prea curînd. Să urmărim faptele:\nCronologia și desfășurarea revoltei: Marți 7 aprilie: 10:35 : Peste 5000 de persoane protestează în PMAN\n„Peste 5000 de persoane, inclusiv lideri ai partidelor politice din R. Moldova s-au adunat în Piața Marii Adunări Naționale (PMAN) și continuă protestul început, luni, la ora 18.00. Protestatarii scandează „Jos comuniștii”, „Vrem alegeri repetate”, „Jos dictatura”. Numărul protestatarilor este în continuă creștere, iar traficul pe bld. Ștefan cel Mare a fost blocat.”\n11:39 – Ușa Președinției a fost încuiată, polițiștii bine echipați stau în trei cordoane\n11:57 – Mulțimea aruncă cu ouă stricate, sticle și pietre în Președinție\n12:09 – Tinerii sunt tot mai agitați – poliția încearcă să facă față\n12:43 – Geamurile Președinției au fost sparte, mulțimea este înfuriată\n„Pietre de circa 5 kilograme au fost aruncate în geamurile Președinției. Astfel, geamurile din față și lateral ale clădirii instituției prezidențiale au fost sparte. În fața instituției a plouat cu pietre.\nForțele de ordine au chemat și o mașină de pompieri pentru a încerca să disperseze mulțimea cu furtunul de apă. Însă, tinerii au luat cu asalt mașina si au scos-o din mulțime. Pompierii au fugit.”\n13:40 – Intrare în forță în incinta Parlamentului\n„De la Președinție, tinerii s-au mutat la Parlament, unde au stricat geamurile și ușa de la intrare. În fața Legislativului, tinerii au dat foc unei anvelope.\nAcum tinerii au intrat prin geamuri în Parlament si aruncă cu lucruri din birourile de la parter. Poliția din fața Parlamentului s-a retras, pentru că nu face față și declară că până acum nu a fost reținut nici un protestatar.\nPurtând steagul UE în mâini, tinerii își arată dorința de a trăi într-o țară democratică și liberă.”\n15:20 – Mai mulți tineri au ajuns pe acoperișul Președinției:\n„Mai mulți tineri au urcat pe acoperișul Președinției, fluturând cu steaguri ale R. Moldova, României și UE.\nLa intrarea în instituția prezidențială protestatarii ard lucruri și mobilier scos din interiorul clădirii. Același lucru se întâmplă și în fața Parlamentului.”\n16:38 – Armata Națională a dat ordin să se intervină în forță\n19:00 – Presa din Rusia: Tentativa de revoluție portocalie sau scenariu regizat de comuniști\n20:30 – Clădirea Parlamentului este devastată. Ruguri imense ard în fața clădirii.\nMiercuri 8 aprilie 15:38 – Voronin: R. Moldova a instituit regimul de vize cu România, iar Ambasadorul României va fi declarat persona non grata\n16:27 – 3.000 de persoane protestează pașnic la Chișinău\n„3.000 de oameni protestează pașnic la Chișinău la această oră în Piața Marii Adunări Naționale, în fața clădirii Guvernului. Manifestanții se tem că autoritățile vor interveni în forță împotriva protestatarilor, în condițiile în care președintele comunist Vladimir Voronin a amenințat că va fi folosită forța dacă revoltele nu se vor potoli. Clădirea Guvernului este păzită de scutieri. În fața Parlamentului și a Președinției lucrează echipe mobile al serviciului salubritate care strâng gunoiul rămas în urma protestelor de ieri.” (desfășurarea conform Jurnal de Chișinău)\nFinita la comedia 10:45 – Calm desăvârșit în centrul Chișinăului\n„La această oră în Piața Marii Adunări Naționale, în fața Casei Guvernului, nu se află nici un protestatar. Doar doi ziariști ai unui post de televiziune străin stau în piață în așteptarea manifestanților. De asemenea, lipsesc și reprezentanții forțelor de ordine. În piață sunt postate două mașini ale poliției rutiere, iar în spatele clădirii guvernului 3 mașini ale pompierilor. Copacii din scuarul din spatele Casei Guvernului sunt împrejmuiți cu o banda vopsită în culorile alb și roșu care are drept scop interzicerea accesului publicului în acest perimetru.”\nRezultate finale: Comuniștii vor avea 60 de mandate de deputat\n„În noul Parlament, Partidul Comuniștilor din Moldova va deține 60 de mandate de deputat, conform rezultatelor finale ale alegerilor parlamentare din 5 aprilie, prezentate miercuri seara de Comisia Electorală Centrală. Astfel, pentru alegerea președintelui țării, comuniștii vor avea nevoie de încă un vot. „(Jurnal de Chișinău)\nScopul scuză mijloacele… Care a fost scopul? Ce au vrut de fapt manifestanții? Acest protest era din cauza și împotriva alegerilor, dar care a fost rostul steagului UE pus pe președinție (sau dacă a fost o înscenare sunt cunoscute afinitățile unei importante părți a populației pentru UE, mai bine zis pentru „european dream”)? Sînt sigur că toți manifestanții își pun în dreptul sufletului lor eticheta de patrioți. Însă ai cui patrioți sînt? Oare stegulețul cu steluțele lui căzătoare e de sorginte românească? Oare dorința arzătoare de liberă circulație în spațiul acestei UE este o problemă a neamului. Este binele suprem integrarea în UE? Nu, cu siguranță nu.\nRevolta a fost asemănătoare mișcării browniene: 30.000 de tineri în prima zi, fiecare cu sloganul lui, fiecare cu ideile lui, îndreptîndu-se în cea mai neagră beznă către sfîrșitul previzibil. Au rupt cîteva uși, au spart cîteva geamuri, și s-au crezut deja cîștigători. Personajele din partea cealaltă a baricadei au așteptat cuminți să treacă puțin timp, poate au pus și cîteva pietre în mîinile protestatarilor, iar apoi au stins-o făcînd mai puțin efort decît cel de a stinge un chibrit.\nCe a făcut Voronin? A pozat în victimă, și-a trimis torționarii (în primul rînd Poliția „națională”, sau alte namile cu capul mare și ras, cu nimic în el) care le-au aplicat corecția binemeritată pentru participarea la „lovitura de stat”. După ce le-a tăiat brusc elanul „revoluționarilor”, băgînd o parte din ei în beciurile poliției, a cules roadele – a introdus vizele pentru cetățenii români, a expulzat ambasadorul, nu i-a acreditat succesorul, a făcut din nou un zid din acest rîu al suferinței – Prut. S-a acoperit oficial cu mantaua „fraților noștri mai mari” de la Kremlin, iar acum îți face planul de exploatare pe următorii 4 ani.\n„În ultimele zile, mai multe site-uri din internet au postat poze și imagini video, în care un băiat îmbrăcat în galben, camuflat în student, cu ghiozdan în spate și asistat de un polițist și o persoană în civil arborează niște drapele pe clădirile Parlamentului și Președinției de la Chișinău. Presa din R. Moldova a declanșat o anchetă de serviciu în acest subiect. De asemenea, mai multe site-uri aduc zilnic noi și noi detalii.\nPRO TV a transmis sâmbătă seară un reportaj pe care îl puteți vedea în reluare pe site-ul acestui post, în care același tânăr a fost identificat și printre participanții la mitingurile organizate de PLDM și AMN, dar nu în calitate de protestatar, ci de personaj care declara pentru posturile prezidențiale de televiziune că a fost plătit să vină la mitinguri. Întrebarea pe care și-o pune astăzi toată lumea este: cine e acest tânăr și ce roluri au polițistul și persoana în civil în toată povestea cu arborarea drapelelor? Doar cheile de la acoperișul Parlamentului și al Președinției nu se aflau la Opoziție, accesul la acoperiș îl cunoșteau un număr restrâns de persoane care, probabil, făceau parte din paza de stat.\nDin înregistrările video adunate până acum se vede clar că tânărul a pătruns foarte ușor în ambele incinte. În sediul Președinției, unde acesta a intrat prin geamul spart, nu a întâmpinat nicio rezistență. Pe hol l-au întâlnit oameni la cravată, cărora nicidecum nu le puteai spune protestatari. În momentul în care și-a făcut apariția „eroul”, nu exista nicio încăierare între pază și protestatari. Tânărul a urcat liber pe scările din interior – și a știut exact pe unde să intre și încotro să meargă! – sub privirile tăcute ale pazei. Cum să înțelegem asta? Ca pe o greșeală catastrofală din partea pazei lui Voronin, sau ca pe o provocare organizată cu bună știință de Putere, pentru a putea pune apoi în cîrca Opoziției acuzația de lovitură de stat?!” (Timpul)\nInteresele oculte ale celor 2 puteri mondiale Rusia și UE au mai dat o bătălie, dar indiferent de cîștigător, nu putem decît să ne împotrivim unei astfel de situații. Cît timp vom lăsa destinul nostru în mîinile acestor canalii, cît vom permite să ne joace pe degete rusul, occidentalul , cît ne vom mai vinde sufletul pentru himera celor cîțiva arginți europeni?\nSingura soluție e credința și voința. Credința în adevărata noastră menire, credința în sufletele strămoșilor al căror sînge nu a udat degeaba pămîntul românesc. Trebuie să fim hotărîți, să mergem ca dacii – rîzînd la întîlnirea cu destinul. Să răsturnăm această orînduire străină de aspirațiile, tradițiile și întreg neamul românesc, să răspundem chemării sîngelui. Vrem și putem? Dacă nu, nu mai putem să ne numim români, și ne merităm cu prisosință situația actuală.\nAm scris punctul meu de vedere asupra evenimentului principal din această primăvară, acum să trecem și la „after party”: Comuniștii mai au nevoie de un singur vot pentru a alege președintele, altfel se va intra oficial în colaps politic și vor avea loc alegerile anticipate, care ne-au fost fluturate prin față de presa pro-Europa prin față. Iarăși alegeri, din păcate orbii nu pot primi lumina peste noapte. Cum trădarea a existat de la începuturile lumii, Iuda, Brutus fiind exemplele concludente ale istoriei, e foarte posibil ca o coadă de topor ce a intrat în parlament să pună un mic X în dreptul numelui candidatului comuniștilor.\nOpoziția e pe cale de a-și trăda electoratul? Scenariul rusesc se repetă la Chișinău! Așa cum Vladimir Putin a schimbat centrul de comandă al puterii de la Președinție la Guvern, tot așa și liderul comunist de la Chișinău, Vladimir Voronin, vrea să-l transfere de la Președinție la Parlament – acolo unde comuniștii dețin majoritatea și unde Voronin va fi președinte. Așa s-a decis ieri la plenara Comitetului Central al partidului, transmite Radio Deutshe Welle.\nÎncă nu știm sigur cine va fi candidatul comuniștilor la Președinție, dar după ce plenara l-a înaintat ieri pe comunistul Vladimir Ţurcan la funcția de vicepreședinte al Parlamentului, singurul nume invocat neoficial ca potențial candidat la funcția supremă în stat rămâne cel al ex-președintelui Parlamentului, Marian Lupu. Acesta s-a lăsat filmat anul trecut depunând flori la monumentul lui Mihai Eminescu. Ulterior, el a spus, la o întâlnire cu studenții din orașul Bălți, că nu are nimic împotrivă ca aceștia să numească limba pe care o vorbesc – română, dar, în același timp, nu a ratat prea multe ocazii de a ataca România la rând cu șeful său de partid. Ceva mai înainte, el s-a pronunțat pentru schimbarea denumirii Partidului Comuniștilor, a spus că îi este rușine să facă parte dintr-un partid comunist în secolul XXI, dar la câteva zile după această declarație, la congresul comuniștilor, a acceptat, fără să crâcnească, să facă parte din Consiliul Politic al partidului nereformat condus de Vladimir Voronin.\nAstfel, dacă fracțiunea comuniștilor nu se rupe în două până la ședința de săptămâna viitoare a Parlamentului, așa cum se zvonește în ultima vreme, noul Legislativ de la Chișinău va fi condus de doi generali de miliție: Vladimir Voronin și Vladimir Ţurcan. Comuniștii au rezervat opoziției a doua funcție de vicepreședinte al Parlamentului. Liderii partidelor necomuniste susțin, însă, că nu au nevoie de nici o funcție, deoarece sunt deciși să provoace alegeri anticipate.\nLiderul PL, Mihai Ghimpu: „Nu acceptăm nici o funcție și nu vom vota nici o candidatură”.\nPreședintele PLDM, Vladimir Filat: „Noi optăm pentru alegeri anticipate și nu vedem rostul să înaintăm candidați în funcții de conducere în Parlament atâta timp cât urmează, într-un viitor foarte apropiat să avem alegeri anticipate”.\nDeși își menține poziția în ceea ce privește provocarea alegerilor anticipate, al treilea lider al opoziției, Serafim Urechean, președinte al Alianței „Moldova Noastră”, a înaintat miercuri, Partidului Comuniștilor, un set de precondiții pentru începerea unui dialog. Precondițiile se referă la eliberarea tuturor persoanelor arestate ca urmare a protestelor din 7 aprilie și asigurarea accesului opoziției la Televiziunea Publică.\nSerafim Urechean: „Îndeplinirea acestor precondiții sub egida Parlamentului European, a Consiliului Europei și a altor structuri europene ne-ar aduce la o masă de negocieri. Dar aceasta încă nu înseamnă că, așezându-ne la masă sau neajungînd încă la această „masă rotundă” – deja este decis că vom vota „pro” necondiționat (…) (Deutshe Welle).” (Jurnal de Chișinău)\nAceasta a fost parada democrației de anul acesta. Ce ne rezervă viitorul, în ghearele căror prădători vom fi aruncați următoarea dată? Nu știm, însă trebuie să ne împotrivim din răsputeri acestei stări de fapte care aduce cu ea sfîrșitul neamului românesc. Vom fi noi generația care va închide ochii, și va trece nepăsătoare, stînd ca mielul la tăiere sub securea grea a străinilor, sau ne vom uni în cugetul și aspirațiile noastre, sacrificînd această iluzie pămînteană numită viață pentru mîntuirea noastră și a neamului.\n","date":"16-05-2009","img":"https://axaneamului.ro/posts/magazine/axa-ii/17/basarabia-noastra-cea-de-totdeauna/images/0.jpg","permalink":"https://axaneamului.ro/posts/magazine/axa-ii/17/basarabia-noastra-cea-de-totdeauna/","series":["AXA ANUL II"],"tags":["Basarabia","Moldova"],"title":"Basarabia noastră, cea de totdeauna","youtube":""},{"author":"Alina Glod","categories":null,"content":"După cum se cunoaște există o serie de opinii care promovează o adoptare timpurie a euro sau, încă ceva și mai grav, o adoptare unilaterală a monedei europene. Totuși, opinia aproape generală a specialiștilor străini și români este contrară. Care sunt deci argumentele ce nu pot veni în sprijinul unei adoptări timpurii sau unilaterale a monedei euro?\nUn prim argument este acela că adoptarea monedei europene trebuie să vină ca o etapă firească de finalitate a procesului de convergență nominală și mai ales reală a unei economii. Însă îndeplinirea criteriilor de convergență nu poate intra în discuție pentru multe din noile economii emergente, inclusiv România, în aceste momente de criză financiară și economică. Autoritățile europene s-au exprimat ferm împotriva unei intrări timpurii a unor state în zona euro, iar adoptarea unilaterală a monedei euro nu poate constitui decât o sfidare la adresa principiilor de funcționare, în general, a UE și a zonei euro, în special. Altfel, care ar mai fi rolul evaluărilor periodice a progreselor făcute de noile state membre în vederea adoptării monedei europene? Care ar mai fi rolul etapei intermediare, „antecamerei zonei euro”, cum este cunoscut Mecanismul Ratelor de Schimb II (MRS II)? Și de ce ar mai fi necesară o așteptare de minim doi ani în cadrul acestui mecanism?\nAdoptarea monedei europene este un proces de maximă importanță pentru economia oricărei țări candidate la zona euro și nu poate fi îndeplinit fără discernământ într-o manieră pripită. Îndeplinirea criteriilor (în special nominale) de convergență, apoi acomodarea cu statul de țară membră a MRS II, în care moneda trebuie să fluctueze într-o bandă maximală de ±15% în raport de moneda europeană, implică alegerea și mai ales menținerea unei parități centrale optime, foarte bine aleasă. Scurtarea perioadei de manifestare a convergenței în cadrul MRS II ar putea crea o imagine de falsă stabilitate a monedei, iar odată intrată în zona euro acea economie ar putea să producă perturbații asupra altor economii deja membre ale zonei euro. Astfel, organismele europene s-ar putea trezi cu un adevărat „cal troian” care să inducă instabilitate în acest sistem monetar, numit zona euro. Adoptarea unilaterală a monedei europene este exclusă deoarece Banca Centrală Europeană nu va mai veni în sprijinul Băncii Naționale inițiatoare a acestui proces, practic nu va fi decât o euroizare a sistemului de valori naționale încă și mai expusă perturbațiilor externe, din cauză că derularea de plăți în lipsa unui acord de colaborare cu sistemul european de plăți (TARGET) nu se va putea face iar banca națională nu va mai putea furniza lichidități pe piață, nefiind emitentul de drept al acestei monede.\nUn alt argument, după opinia mea și mai important, ar fi acela că adoptarea timpurie a monedei europene implică pierderea unui instrument important al politicilor de gestiune macroeconomică – pierderea independenței politicii monetare. Renunțarea la politica monetară și de curs proprie ar însemna că procesul de convergență va trebui atins exclusiv prin intermediul politicii fiscale. Însă după cum se știe, politica fiscală presupune o coerciție a proceselor economice pe termen lung având un decalaj mai mare între implementare și efect decât politica monetară. Politica monetară, dispune în general de modalități de ajustare rapidă prin intermediul ratelor de dobândă, prin flotarea cursului de schimb, prin operațiunile de open-market pe care le efectuează pe piața financiar-bancară, precum și prin alte instrumente de reglaj fin sau mai puțin discret (modificări ale Rezervelor Minime Obligatorii) pe care le are la dispoziție. Dacă răspunderea corectării nivelului ridicat al datoriei externe și a deficitului de cont curent (deocamdată cele mai grave probleme pe care le are România) rămâne doar în sarcina politicii fiscale, aceasta ar avea implicații negative asupra activității economice și asupra locurilor de muncă, prin măsuri de reducere a cheltuielilor și de majorare a fiscalității. Ambele măsuri enunțate sunt extrem de defavorabile în contextul actual al crizei, când ar trebui să existe o procedură de reducere a fiscalității, de lărgire a bazei de impozitare și de optimizare a procesului de colectare a impunerilor fiscale. Totodată, ar trebui ca politica fiscal-bugetară să fie orientată spre restructurarea structurii de venituri și cheltuieli publice, mărirea cheltuielilor bugetare ar putea veni ca o soluție de absorbție a forței de muncă disponibilizate în urma procesului de restructurare la nivelul firmelor ca urmare a reducerii comenzilor și a blocajului financiar de moment.\nAdoptarea timpurie a monedei euro ar putea crea un blocaj economico-financiar și mai mare din cauza lipse ajustării veniturilor salariale și a prețurilor la nivelul celor din zona euro. Dacă analizăm câștigurile nete anuale la nivelul anului 2007, în UE27 acestea erau de 17620,08 euro, în timp ce în România nu depășeau 307,58 euro. La nivelul țării noastre, salariul minim în semestrul întâi al anului 2008 era de 141,4 euro iar în semestrul al doilea de 136,8 euro, mult inferior chiar și mediei europene. În urma manifestării crizei s-a produs o ajustare firească a veniturilor și prețurilor la nivel mondial, însă în contextul procesului de convergență a țărilor emergente precum este România, ajustarea este defavorabilă. Pe de o parte, s-a produs o înghețare salarială sau o creștere modestă în unele sectoare de activitate ca urmare a acordului cu FMI, iar pe de altă parte scăderea veniturilor salariale s-a datorat raportării la moneda europeană, care s-a apreciat în raport cu moneda națională.\nNu în ultimul rând, adoptarea timpurie a monedei euro ar presupune existența unei ajustări structurale a economiei, adică existența unei economii pe deplin funcționale. Această situație nu este aplicabilă României din cauză că: piața muncii este încă extrem de rigidă, neexistând o suficientă mobilitate internă și externă a forței de muncă, atât la nivelul personalului cât și a câștigurilor, sistemul educațional, sanitar, și al protecției sociale manifestă încă sincope majore care nu permit României o dezvoltare sustenabilă pe termen lung.\nToate acestea reprezintă contra-argumente pentru care adoptarea timpurie sau unilaterală a monedei europene nu poate constitui o soluție pentru România la problema expunerii la riscul valutar.\n","date":"16-05-2009","img":"","permalink":"https://axaneamului.ro/posts/magazine/axa-ii/17/se-face-pe-tacute-impunerea-monedei-euro-in-romania/","series":["AXA ANUL II"],"tags":null,"title":"Se face pe tăcute: Impunerea monedei Euro în România","youtube":""},{"author":"Alina Glod","categories":null,"content":"După cum știm, Ordonanța de Urgență a Guvernului nr. 34/2009 cu privire la rectificarea bugetară pe anul 2009 și reglementarea unor măsuri financiar-fiscale (publicată în Monitorul Oficial din 14.04.2009) introduce controversatul impozit forfetar. Măsura stabilită în stilul pompieristic binecunoscut, fără consultarea partenerilor sociali suportatori direcți ai măsurii, nu face decât să tulbure mai adânc apele guvernării Boc. Totuși, instituția, care în zor mare se gândește acum cum să pună la loc în coș „ouăle” (veniturile) pe care le-a spart și le-a mâncat cu poftă, fără cumpătare, anul trecut, ar trebui cel puțin teoretic să-și pună câteva întrebări și să ofere societății civile răspunsurile adecvate.\nPornim deci cu o întrebare esențială: Este introducerea impozitului forfetar o soluție eficientă care să crească volumul veniturilor colectate la bugetul de stat?\n— Dacă da, atunci Guvernul va trebui să răspundă unui set complet de întrebări precum: care este perioada optimă de aplicabilitate, care este gradul de suportabilitate a firmelor, care sunt efectele pe termen scurt, mediu și lung, care sunt costurile? Există un studiu de impact în acest sens? Dacă nu există nici o analiză a vreunei instituții abilitate, dacă nu există nici o consultare publică cu partenerii sociali, oare nu este mai înțelept amânarea acestei măsuri, astfel încât implicațiile ei să fie cele scontate și să nu se ajungă la situații contrare?\n — Dacă nu, ar trebui amânat momentul implementării cu revizuirea acestui instrument fiscal, astfel încât suportatorii măsurii fiscale impuse să nu intre direct în faliment și prin urmare să își poată plăti și în următorii ani impozitele și taxele către statul român.\nContrar opiniei guvernaților, există voci, aș spune eu, raționale care anticipează prăbușirea a aproximativ 40% din firmele din România ca urmare a punerii în aplicare a acestui tip de impozit. Mai mult chiar, va scădea cu siguranță interesul oamenilor de afaceri de a înregistra toate cheltuielile și va spori evaziunea fiscală, chiar și în situația acelor firme care erau plătitoare oneste de impozite și taxe. Un impozit impus într-o manieră grosieră de acest tip, fără a lua în calcul profiturile, ci doar „veniturile totale anuale”, nu face decât să arate că relația companii-stat e una discreționară, ce nu înțelege mecanismul de funcționare a procesului micro și macroeconomic. În situație de criză, ca cea actuală, comportamentul evazionist poate fi unul natural, instinctiv, de supraviețuire, amânarea sau chiar neplata taxelor este văzută de multe companii ca pe o „gură de oxigen” temporară în lipsa creditului bancar sau comercial ce exista, pe bază „de încredere” reciprocă, anterior acestei situații internaționale.\nÎn acest caz, statul (prin instituțiile sale, mai ales Guvernul, care de bună bucată de timp se substituie forului legislativ) ar trebui să înțeleagă situația și să nu pună „gaz pe foc” prin demolarea fiscală și a acelor companii care au supraviețuit începutului crizei. Impunerea unui impozit mai mare decât profitul, echivalează cu desființarea unei companii și firește a mai multor companii similare... iar prin efectul de contagiune, situația poate degenera în prăbușirea unui întreg sector de activitate, a sectoarelor conexe și poate chiar a întregii economii. Indiferent de cât de insignifiantă o consideră dl. Ministru Pogea, micro-întreprinderea, compania de mici dimensiuni sau chiar compania de talie medie are toate drepturile de a funcționa liber pe piață. Rațiunea ei nu este de a plăti la stat un impozit minim (fără de care „nu-și justifică existența”, potrivit aceluiași ministru), ci acela de a face ca toate legăturile sale sociale să funcționeze cât mai bine: să furnizeze pieței bunurile și serviciile pe care s-a angajat să le producă, să ofere locuri de muncă, să dezvolte practic oferta și să stimuleze cererea pe segmentul ei de activitate... doar în ultimă instanța, rațiunea ei este de a plăti impozite și taxe. În momentul în care statul face impuneri fiscale fără logică, companiile reacționează firesc mărindu-și comportamentul evazionist, efectul măsurii fiind deci contrar celui scontat: plata impozitelor și taxelor. Astfel, statul generează un efect prociclic al crizei la nivel de firmă și chiar de economie națională, în care rațiunea de „a plăti” nu oferă baza firească a statului pentru „a colecta”. Mai ales în situație de criză, rațiunea statului ar trebui să fie de „a proteja” atât cetățenii cât și firmele. Acest lucru se poate realiza prin reducerea taxelor sau, în cel mai rău caz, prin oferirea unei contraponderi firești a unor taxe și impozite mărite (facilități nefiscale sau reducerea și chiar eliminarea altor impozite și taxe) toate gândite pentru dezvoltarea afacerilor prin stimularea investițiilor.\nAtât pe termen scurt cât și pe termen mediu și lung, majorarea de impozite și taxe, mai ales a unuia inechitabil de tipul sus-numitului „impozit forfetar”, nu poate fi privit decât pieziș, zdruncinând și mai rău încrederea cetățenilor și companiilor în statul menit să-i ocrotească. Necesitatea unei mai bune colectări a veniturilor poate fi privită ca un argument solid de revizuire a structurii de cheltuieli și venituri bugetare pe baze sustenabile și nu în alt mod. Aceasta înseamnă ca Guvernul să analizeze cauzele proastei colectări din prezent și să-și revizuiască destinațiile alocărilor bugetare. Ținta acestuia ar trebui să fie mai puțin corectarea imaginii deficitului bugetar în ochii FMI-ului sau Comisiei Europene, pentru a primi tranșele de fonduri promise, ci proiectarea unei structuri funcționale de cheltuieli și venituri în vederea dezvoltării societății românești pe viitor. Aceasta înseamnă: impuneri fiscale clare și echitabile, stabilite pe termen lung și nu discreționar de către (fiecare) Guvern, prin urmărirea unei strategii naționale privind dezvoltarea și asigurarea funcționalității sociale a economiei naționale.\nPropun deci Guvernului amânarea implementării acestei măsuri fiscale până în momentul delimitării clare a costurilor și beneficiilor ei la nivelul economiei românești.\n","date":"01-05-2009","img":"","permalink":"https://axaneamului.ro/posts/magazine/axa-ii/16/impozitul-pe-fumarit-pardon-forfetar-ce-doreste-de-fapt-guvernul/","series":["AXA ANUL II"],"tags":null,"title":"Impozitul pe fumărit… pardon, forfetar! – Ce dorește de fapt guvernul?","youtube":""},{"author":"Mugur Vasiliu","categories":null,"content":"Trăim într-o lume paralelă cu lumea reală pe care o putem atinge în orice clipă. Există o poartă care duce dincolo, în realitate - trebuie trecut un prag. Nu e nimic magic - filosofia nu are loc aici, cum nu este nici locul culturii - de altfel după cum am mai spus, nici cultura, nici știința și nici filosofia nu au mântuit vreodată pe cineva - cel puțin de la facerea lumii; spre deziluzia celor ce încă mai caută, nu este vorba despre substanța sau nonsubstanța alchimică și despre nici o transformare din orice în aur. E adevărat că fiecare din aceste căi - pe care noi le considerăm false - este foarte complicată. Drumurile acestea sunt foarte speciale și surprinzătoare. Ceea ce se caută prin aceste căi - tinerețe fără bătrânețe și viață fără de moarte - este de neaflat. Așa pare. Fiindcă, în fapt nici se află și nici de vreo trebuință ne este.\nAceste căutări arată că nouă ne este pe plac tot ce este mai complicat, fiindcă preferăm în ultimă instanță... jocul în sine: labirintul a fost o provocare majoră mereu, cum piatra filosofală sau transformarea a orice în aur au dat mereu impresia salvării. Elixirul. Asta vrem noi: tot ceea ce poate fi mai departe de simplitate, claritate, realitate și mântuire.\nȘi asta fiindcă suntem fiii unei lumi în care trăim, lume care are mai multe particularități decât oricând și care dacă nu poate fi simplă, caută să fie simplificatoare. Traversăm o perioadă a istoriei în care comunicarea nu mai este cu putință; comunicarea s-a încheiat chiar aici, lângă noi, în lumea aparentă. A rămas ceea ce aparține lumii reale, cu alte cuvinte, lumii pe care noi nu o trăim; a rămas: cuminecarea. Pragul pe care odată trecându-l ne aflăm în lumea reală este pragul Bisericii. Aici este cuminecarea întru Cuvânt - Trup și Sânge. Aici e lumea reală. Pe cât de reală pe atât de paralelă cu lumea în care ne ducem noi existența.\nMult trâmbițata criză mondială nu este altceva decât începutul unei revoluții mondiale ce se desfășoară atipic pentru noi, în afara tiparului pe care noi deja îl cunoaștem din experiență. Lovitura lumii contemporane este provocată și se desfășoară programatic, după planuri financiare bine stabilite și controlate. Ne aflăm într-un punct în care experiența eternilor revoluționari își spune cuvântul: lumea poate fi cucerită și stăpânită printr-o tehnică foarte veche: constrângerea financiară. Fără sânge - sau doar în măsura în care aceasta folosește.\nCe fel de revoluție este aceasta? Este o revoluție universală sau, cu un cuvânt de mare cuprindere acum, globală. Globalizatoare - care are în vedere întreaga omenire, întreg globul pământesc. Este vorba despre o mișcare totală, declanșată și controlată cu instrumente financiare - prin care sunt aservite cea mai mare parte dintre popoarele lumii - la nivelul întregii planete. Transformarea statelor naționale independente din punct de vedere economic, în state „bancare” internaționale a pregătit terenul pentru acest pas, prin crearea dependenței financiare a tuturor statelor - care își pierd în acest fel independența și caracterul național - față de marea finanță (unică!) mondială. Dar partea financiar economică este doar instrumentul prin care se realizează acest „fenomen” - este important să observăm și să înțelegem acest lucru.\nO numim revoluție într-un mod impropriu, căci este vorba de fapt despre o contra-revoluție. Mai precis este un fenomen ce are în vedere - după planuri și statute foarte exacte în care se vorbește despre pești, vărsători, ere noi, o nouă ordine mondială, egalități, fraternități, libertăți șamd - întoarcerea omului pe o altă cale, mai exact întoarcerea feței omului contemporan de la Hristos, la nivelul întregii omeniri.\nNu sunt speculații, ci planuri riguroase care sunt în plină desfășurare, de scopuri foarte clar înscrise în documentele de bază ale iudeofrancmasoneriei - indiferent dacă cei mai mici dintre masoni au sau nu habar de ceea ce li se petrece. E vorba despre punerea în practică a unei doctrine ce s-a dezvoltat ca o plagă în ultimele secole.\nȚinta este clară: înlocuirea, alungarea omului îndumnezeit, înduhovnicit; sfârșitul „erei creștine”, alungarea lui Hristos. (E. foarte interesant de observat ce se petrece în Anglia: pe autobuzele de transport în comun stă scris: „Dumnezeu nu există”). Pentru lumea actuală este pe cât de emblematic pe atât de simptomatic.\nAcest fenomen - de răzvrătire totală împotriva lui Dumnezeu - este prezentat ca un fapt divers. În fapt acest lucru s-a mai întâmplat, cu oarecare rezultate, în atât de apreciata Renaștere. Trebuie înțeles despre ce fel de renaștere era vorba. Renașterea cui?\nDupă cum citim în toate operele de specialitate este vorba despre renașterea „spiritului antic! a „clasicismului antic”, despre revenirea la „formele date și impuse de arta antichității”.\nCu alte cuvinte, este vorba despre revenirea - „renașterea” - omului vechi, revenirea omului neîndumnezeit, adică depășirea sau moartea omului creștin. Mai precis, Renașterea - și mai departe umanismul - este o atitudine antropocentrică, anti Hristos. Acest lucru este evident pentru orice observator.\nEste cunoscut că epoca pe care o trăim noi acum este denumită de filosofi epoca post umanistă. Adică epoca de „după” om, după ce omul a trecut. Astfel că putem considera că suntem „ultimii oameni” sau un soi de post oameni.\nPentru a reveni, este interesant de observat că epoca renașterii urmează unei perioade de mare forță spirituală a omenirii, denumită de propaganda culturală pozitivist atee: „evul mediu întunecat”. Cum s-ar spune, cei mai importanți domnitori ai Țărilor Românești care au scris istoria, au întemeiat statele românești și au sfințit pământul românesc cu mii de mânăstiri și biserici întru lauda lui Hristos - parte dintre ei sfinți și mucenici - au fost niște „obscurantiști întunecați”?\nNu ne întrebăm ce anume mediază acest „ev”, nici de unde vine întunecarea și blamarea acestui „ev”, și nici cât durează el. Se poate însă înțelege - printr-o mică manevră de disimulare cultural textuală - că întunecarea vine de la faptul că evul mediu întunecat se plasează între două străluciri: strălucirea antichității și strălucirea Renașterii.\nAdică, perioada în care omenirea s-a apropiat de Hristos în cea mai mare măsură este o perioadă „întunecată” de strălucirile a două perioade: cea de dinainte de Hristos - când cerul devenise neîncăpător pentru inflația de zei și dumnezei - și cea în care Hristos a fost înlocuit cu omul renașterii lui Da Vinci (învingătorul!), gnostic și cabalist deopotrivă.\nTot odată cu Renașterea a apărut „dogma științei”, prelucrată la maxim de toate epocile care au urmat, până la „revoluția științifică” care (nici asta!) nu se mai termină, ci e la fel de continuă ca aceea a lui Troțki - un fel de religie a omului ce așteaptă de câteva sute de ani să-i mai crească o mână, un picior sau să „devină”, „să evolueze”, „să stăpânească natura” șcl.\nAstfel, omul a încetat de a mai privi în sus, iar privirile lui s-au întors spre cercetarea luciferică, spre căutarea transformării...\nÎn fapt, „dogma științei” contemporane nu are nou în ea decât forma de prezentare și caracterul general, popular. Știința modernă nu este altceva decât doctrina - sau mai vechea „mistică” - a alchimiei. Atât știința cât și alchimia au același punct terminus, același mod de operare și același scop.\nActuala revoluție - pe care noi o numim criză financiară mondială - nu este altceva decât o contrarevoluție anticreștină, antihristică, al cărei unic scop este uciderea fărâmelor de dumnezeire care au mai rămas în om; această din urmă lovitură a fost pregătită și pornită treptat cu multă vreme în urmă, și pe mai multe planuri.\nCultural, prin Renaștere cu toate consecințele foarte greu de cuantificat pentru omul actual; tot în Renaștere prin sistematizarea științelor oculte și recrudescența gnozelor.\nSocial, prin Revoluția franceză și lungul șir de revoluții declanșat programatic de iudeofrancmasonerie, care nu s-a încheiat și care a creat omul revoluționar de profesie, care trăiește cu idealul troțkist de revoluție continuă.\nPolitic, prin crearea unei singure părți, a unei singure doctrine politice, (în mai multe variante: liberalismul liberal - care are o mare capacitate de metamorfozare: de la creștin democrație, până la comunism și anarhism) fundamentată republican, constituțional, democratic și desigur revoluționar (și impusă tot de revoluția franceză). Ne referim, desigur, la năzuința iudeofrancmasonică a republicii universale, constituționale, democratice și revoluționare, a cărei înfăptuire se petrece în mare măsură sub ochii noștri.\nRevoluția este un act social de revoltă care are caracter popular, de mase și care are drept scop înlocuirea unei forme de conducere cu o alta - respectiv a unei clase conducătoare care reprezintă o formă de guvernare, cu o altă clasă conducătoare care reprezintă o altă formă de guvernare. Revoluția este o invenție relativ nouă, după cum am menționat de câteva ori, de o vârstă cu Revoluția franceză. Aparent revoluția este definită de democrație în forma ei maximă de manifestare, Dar odată încheiată revoluția, democrația devine principalul adversar al statului nou creat în acest fel.\nImaginea democratică este pe atât de necesară pe cât este de justificativă - există sintagme consacrate: „voința poporului”, „poporul își ia destinul în propriile-i mâini” șamd. În așa fel încât, sensul termenului de revoluție este unul foarte bun, de vreme ce se consideră că orice revoluție aduce o noutate social politică. Revoluția este legată conceptual de aceste două noțiuni: democrație și noutate, care nasc o a treia noțiune, pe care se bazează societatea modernă: evoluția. Este, desigur, o farsă deoarece intră în jocul acestor termeni atât caracterul artificial, cât și lipsa de consistență a celor doi termeni. Pe de altă parte nu tot ce-i nou e bun, iar în viața unui popor orice revoltă numită revoluție lasă sechele grave în conștiința colectivă.\nSocietatea contemporană este victima acestui fenomen, repetat cu obstinație până la a deveni „măsura normalității”. Altfel spus, pentru ultimul om măsura normalității este revoluția continuă, răzvrătirea continuă. Astfel, ultimul om, omul post uma- nist, omul de după om este definit de aceste concepte, care la rândul lor definesc fenomene anormale din care poate apărea această ființă neființială: renaștere, revoluție, evoluție, liberalism, „religia științei”, mirajul confortului și fuga de suferință.\nToate îl au în centru pe acest hibrid, humanoidul, antropoidul lumii post umane. Trecând treptat de la calitatea de persoană - impusă de Hristos, prin venirea Sa pe pământ - această creatură a devenit individ - material pentru noua pseudo-știință, statistica. Mai departe, necesitatea înregistrării și, în final, stăpânirea prin urmărirea continuă a fiecărui individ - este ceea ce se petrece acum, prin această campanie de cipuire, care are ca finalitate implanturile în corpul uman (se poate spune că lanțurile sclaviei antice erau cu mult mai bune, fiindcă de lanțuri mai puteai scăpa... dar de cipuri ba).\nUltimul om este gol. Pe dinăuntru. Ca o carcasă. El nu mai cere mântuire de la Mântuitorul și nu e interesat să cânte „luminează haina sufetului meu”. Grija lui se îndreaptă spre afară, spre straie. Ca urmare fericirea lui vine din exterior.\nUltimul om trăiește în afara lui însuși. Revolta, revoluția nu mai este lăuntrică, ci a ieșit și ea în afară. El nu mai are în seamă decât „afara” - el s-a dar pe sine însuși afară din el și asta nu pentru a-I face loc lui Hristos, ci pentru că nu mai există nimic care să-l intereseze în interiorul lui. Liniștea lui este adusă de tot ce este în afara lui. Iar pentru revoluție are cine să lucreze.\nUltimul om este mulțumit sufletește. Cel care îi dă liniștea, eurodumnezeul său are grijă de sufletul său. Lui i se închină ultimul om, rugându-l să-i dea cât mai mulți euroîngeri. Și, la urma urmei, nici nu mai contează cui se închină, fiindcă ultimul om consideră că dacă se închină și-a făcut treaba sufletului.\nUltimul om este singur. Dar nu-l deranjează defel această singurătate. Căci el nu mai știe ce este cuminecare - el se însumează, se adună și se înmulțește. Nu face parte din nici un neam, nu are naționalitate și tinde să nu mai aibă identitate - nici acest lucru nu-l stânjenește. EL trebuie să devină un „punct” dintr-o rețea (network), care se plănuiește să cuprindă, într- un viitor nu prea îndepărtat, întreaga omenire. Este un „punct” și singura modalitate de relaționare este cea exterioară, cu alte nenumărate „puncte”. Aceasta este punerea în aplicare a teoriei enunțate de părintele lumii contemporane, Giordano Bruno (desigur, ilustru cabalist renascentist), într-una din lucrările sale fundamentale - „De vinnculis in genere”.\nEste singur, dar nu ca sihaștrii. Ultimul om este singur ca o fisă de un euro - fiindcă asta se roagă el la eurodumnezeul său: să devină o fisă de un euro.\nÎn rest, lipsă de viață, incapacitatea de a pricepe: paralizie.\nDar, fără să realizeze, ultimul om este un luptător încercat. Tocmai prin lașitatea sa, prin închinarea sa la eurodumnezeu, prin lipsa sa de voință, prin indiferență; prin toate acestea și prin multe altele, ultimul om luptă neîncetat, dând cu piciorul în țepușă, împotriva lui Hristos.\nNimic nu este mai fără de înțeles, mai inutil și în același timp mai periculos pentru această creatură post umană, decât mântuirea prin jertfă, decât Hristos. Ultimul om este cel care se teme și fuge din răsputeri de suferință, de durere, de sacrificiu, de jertfă. El se declară ateu - adică în afara dumnezeirii, fără Dumnezeu - cu o formă nouă de pasivitate. Dar a fi în afara lui Hristos nu este nicidecum o formă de pasivitate, ci implică o angajare „revoluționară”.\nDeasupra ultimului om nu stă nici crucea și nici icoana. Deasupra lui stă esența tuturor năzuințelor sale, pe care le primește de copil, apoi și le crește însuși, și în final le cuprinde într-o mistică. Este pseudo-salvatorul și păcălitorul mântuirii, cârjă a existenței ce nu are nevoie de cârjă, creatorul confortului și cel ce alungă suferințele, dușmanul durerii și noul inventator al plăcerilor: este banul.\nPriviți cu atenție acest portret și încercați să nu vă recunoașteți.\nÎncercați să nu spuneți:\nULTIMUL OM SUNT EU.\n","date":"01-05-2009","img":"https://axaneamului.ro/posts/magazine/axa-ii/16/cateva-cuvinte-despre-lume-despre-ultima-revolutie-si-despre-ultimul-om/images/0.jpg","permalink":"https://axaneamului.ro/posts/magazine/axa-ii/16/cateva-cuvinte-despre-lume-despre-ultima-revolutie-si-despre-ultimul-om/","series":["AXA ANUL II"],"tags":null,"title":"Câteva cuvinte despre lume, despre ultima revoluție și despre ultimul om","youtube":""},{"author":"Pr. Dan Bădulescu","categories":null,"content":"„Iar din al șaselea ceas, întuneric fu peste tot pământul, până la al nouălea ceas” (Matei XXVII, 44).\n„Și, fiind ceasul al șaselea, întuneric fu peste tot pământul, până la al nouălea ceas” (Marcu XV, 33).\n„Și era ca la al șaselea ceas, și întuneric se făcu peste tot pământul, până la al nouălea ceas, și se întunecă soarele și se spintecă catapeteasma bisericii prin mijloc” (Luca XXIII, 44).\n„…Cel ce pe lemn puterile cele potrivnice a biruit, soarele întunecând și pământul clătindu-se…” (Lepădări la Sfântul Botez)\nPentru câte minuni cuprinde întru sine minunea lipsirii soarelui, ceea ce mai presus de fire s-a făcut la răstignirea Domnului, sau – mai bine a zice – a întunecării soarelui.\n„Când S-a răstignit Domnul nostru, era amiază de primăvară, adică de douăsprezece ceasuri ziua și douăsprezece ceasuri noaptea, după așezămintele Sfinților Apostoli și după grăitorii pentru pascalie. Și soarele nu s-a întunecat de la sineși (precum a socotit Orighen), ci de la lună care – cu toate că era lună plină, de patrusprezece zile, după Dumnezeiasca Scriptură – venind sub soare și mergând împreună, l-a întunecat pe el, precum a văzut cu ochii săi călătoria aceasta împreună și întunecarea dumnezeiescul Dionisie Areopagitul, aflându-se în Heliopolis al Egiptului împreună cu Apolofan, și scrie învederat despre aceasta în trimiterea către Policarp. Acestea – zic – așa fiind cunoscute mai înainte, vezi câte minuni au urmat și câte legi ale firii s-au schimbat întru această lipsire mai presus de fire:\n– Căci, după legile firii, în vremea când este lună plină, e cu neputință a călători soarele împreună cu luna. Fiindcă atunci se află amândoi luminătorii după potrivire, anume: dacă soarele se află la miazăzi cea deasupra pământului și la semnul mijlociu al cerului despre vârf, ce se numește zenit, luna se află drept după potrivire la semnul mijlociu al cerului cel de sub pământ, ce se numește nadir. Și altfel. Asemenea și dacă soarele se află la apus, luna se află la răsărit. Însă, la răstignirea Domnului, legile acestea firești s-au schimbat și s-a făcut împreună călătoria soarelui și a lunii mai presus de fire și preaslăvită.\n– Căci luna a pășit înainte și într-un minut a luat douăsprezece ceasuri întregi. Căci în minutul acela întru care se cădea să se afle la semnul cel de sub pământ nadir, ea s-a aflat la semnul cel mai deasupra pământului zenit. Fiindcă, alergând cu nespusă și neînțeleasă iuțeală pe dedesubt de mijlocul emisferei celei de sub pământ până la cealaltă emisferă mai presus de pământ, a ajuns soarele la mijlocul cerului, întru al șaselea ceas al zilei întru care S-a răstignit Domnul, și așa a călătorit împreună cu dânsul.\n– […] Și amiaza cea luminată a Vinerii celei mari s-a făcut prea-adânc miez de noapte. Și mai departe întunecarea aceasta s-a făcut peste toată lumea și peste tot locul […] Pentru aceasta au zis într-un glas împreună și cei trei evangheliștii, Matei (XXVII, 46), Marcu (XV, 33) și Luca (XXIII, 44): «Și întuneric se făcu preste tot pământul.»\n– Căci, după ce a acoperit tot discul soarelui, luna a urmat împreună cu dânsul către apus, acoperindu-l pe el trei ceasuri întregi, până la al nouălea ceas (ora 15, 3 după amiază), după cum zic dumnezeieștii evangheliști: Matei (XXVII, 45), Marcu (XV, 33) și Luca (XXIII, 44). Adică nu l-a acoperit și nu l-a descoperit pe el puțin câte puțin, cum se întâmplă la lipsirile cele firești, ci acoperindu-l pe dânsul cu totul întru aceste trei ceasuri (12-15). Lucru care este mai presus de fire și prea-slăvit.\n– Căci, după ce luna a acoperit soarele vreme de trei ceasuri, l-a descoperit iarăși, însă împotriva rânduielii celei firești. Căci, când se face călătorie împreună firească și întunecare a soarelui [eclipsă], partea soarelui care se întunecă cea dintâi, aceea se și luminează mai întâi. Însă atunci, partea soarelui care s-a întunecat mai întâi s-a luminat la urmă, și partea care s-a întunecat pe urmă s-a luminat întâi. Pentru aceea scria către Policarp dumnezeiescul Dionisie despre aceasta, zicând așa: «Și, iarăși, nu dintru aceeași făcându-se nici căderea, nici curățirea, ci din cea împotrivă după potrivire.»\n– Căci – după ce luna a urmat împreună cu soarele către apus, acoperindu-l pe el trei ceasuri până la al nouălea ceas din zi (3 după amiază) – nu i-a urmat mai mult, nici n-a apus împreună cu dânsul, nu! Ci, lăsându-l pe el acolo, la locul cerului al ceasului al nouălea, ea s-a întors înapoi la răsărit. Și, până să treacă soarele depărtarea cerului a celor trei ceasuri ce rămăseseră până să se săvârșească ziua și să apună, luna a grăbit, și a trecut cele nouă ceasuri în trei ceasuri. Și astfel, când soarele s-a aflat la marginea apusului, luna s-a aflat după potrivire în cealaltă margine a răsăritului, și așa amândoi luminătorii s-au așezat și s-au arătat iarăși în rânduiala lor cea firească. Drept pentru care, pasărea cerului Dionisie îi scria lui Policarp și despre aceasta: «Și iarăși o vedem pe dânsa (adică pe lună), de la al nouălea ceas (3 după amiaza) până seara, stând cu prea-slăvire la potrivirea soarelui. Adu-i aminte încă și altceva lui (adică lui Apolofan), căci știe că și căderea aceasta am văzut-o începându-se de la răsărituri și venind până la marginea soarelui, apoi împotrivindu-se înapoi.»\nÎncât, ca să semuim toate cele zise mai-nainte: la răstignirea Domnului, luna a pășit înainte 15 (cincisprezece) ceasuri, adică a mers înainte din drumul și din locul său cel firesc; adică 12 ceasuri până ce a venit din jos de semnul cerului de miazănoapte și l-a ajuns pe soare la semnul de miazăzi al cerului, și 3 (trei) ceasuri întru care a urmat soarelui către apusuri, acoperindu-l pe el; și 9 ceasuri a mers această lună înapoi, întorcându-se înapoi la răsărit. Încât luna a făcut atunci o noapte și o zi ale ei în 42 (patruzeci și două) de ceasuri întregi. Adică șase ceasuri pe care le avea luate de la apusul ei cel firesc, până ce a venit la mijlocul emisferei celei de sub pământ; și 24 (douăzeci și patru) pășind înainte, precum am zis, și iarăși întorcându-se înapoi; și [încă] 12 (douăsprezece) ceasuri mergând de la răsărituri până la celălalt apus al ei și împlinind lungimea nopții, după fireasca sa rânduială și mișcare.\nVăzut-ai, frate, câte minuni cuprinde întru sine o singură minune a lipsirii soarelui, care s-a făcut în vremea răstignirii Domnului? Slăvește de aici pe Hristos Cel ce S-a răstignit, Care, deși cu trupul era spânzurat pe Cruce, totuși cu dumnezeirea era atotputernic și lucra niște minuni ca acestea, după cum zice acest Dionisie în Trimiterea către Policarp: «Atâtea sânt cele mai presus de fire ale vremii de atunci și singur lui Hristos putincioase, Celui a toate pricinuitor, Care face lucruri mari și prea-slăvite, cărora nu le este număr.» Această minune mult-minunată a lipsirii soarelui, cercându-se cu de-amănuntul, a fost de-ajuns lui Dionisie și lui Apolofan, care erau elini, să cunoască dumnezeirea lui Iisus Hristos. Căci, privind aceasta, dumnezeiescul Dionisie mai-nainte a ghicit și a zis: «Un Dumnezeu neștiut pătimește cu trupul, [lucru] pentru care totul s-a întunecat și s-a clătit.» (Mihail Singhelul, în cuvântul de laudă cel către dânsul). Iar Apolofan, cel ce a rămas elin [2], mai-nainte a ghicit și el, și i-a zis dumnezeiescului Dionisie: «O bunule Dionisie! – acestea sunt schimbări ale dumnezeieștilor lucruri.» Adică – după Pahimer – „acestea sunt schimbări ale dumnezeieștilor lucruri” pentru că înșelăciunea se va schimba întru adevăr, întunericul în lumină, moartea în viață, omul se va face Dumnezeu și cele asemenea acestora.\nDintre elini, lipsirea aceasta o arată și Flegon, scriitorul de ani, în 13 al cronografilor. Și din cei vechi dintre ai noștri, African, în 5 al cronografilor, și Eusebiu Pamfil. Iar din cei de pe urmă, dumnezeiescul Maxim Pahimerul, Ghenadie Scolarul, Nichifor Teotoche și Corderie Iezuitul, în cărțile Sfântului Dionisie cele de curând date la iveală în două volume. Însă nu au spus așa de limpede aceasta. Iar Domnului nostru Iisus Hristos, Celui care printr-o minune ca aceasta Și-a făcut cunoscută dumnezeirea Sa și a încredințat-o, fie-I slavă și stăpânire în veci! Amin!”\n(Sfântul Nicodim Aghioritul, Războiul nevăzut)\nNu numai Sfântul Dionisie a intuit cu dreptate ceea ce se petrecea pe cer, ci, cu atât mai vârtos tâlharul din dreapta:\n„Văzând tâlharul pe Începătorul vieții pe Cruce spânzurând zicea: de n-ar fi fost Dumnezeu întrupat, Care cu noi S-au răstignit, nu și-ar fi ascuns soarele razele sale, nici nu s-ar fi clătit pământul, cutremurându-se…” (Tropar Ceasul VI în Post)\nLa răstignirea Domnului, luna a pășit înainte\n15 (cincisprezece) ceasuri, adică a mers înainte\ndin drumul și din locul său cel firesc În figura alăturată, răsăritul a fost pus la stânga și, consecvent, miază-zi (zenitul) este pus sus. Luna plină parcurge drumul de la miază-noapte (nadir) până la miază-zi, ceasul 6 (12 la noi) într-un minut.\nAvem acum de-a face cu o dublă eclipsă; de soare și de lună, aceasta devenind invizibilă, ca la lună nouă. Și aceasta deoarece în cazul unei eclipse de soare este imposibil să avem simultan și luna plină, ambii luminători găsindu-se pe aceeași parte, sau emisferă, luna fiind în dreptul soarelui. Situația continuă până la ceasul 9 (15), după care soarele își continuă drumul său către apus (la echinocțiul de primăvară ceasul 12, adică 18), iar luna se întoarce în poziția opusă, adică la răsărit, devenind din nou lună plină.\nOrizontul „simțit” este orizontul ce poate fi observat din punctul de vedere al unui observator aflat undeva pe pământ. Orizontul „gândit” este identic cu ecuatorul pământesc și ceresc, și desparte cele două emisfere pământești și cerești.\nO confirmare în puține cuvinte o vom găsi și în Viețile Sfinților, la 3 octombrie, prăznuirea Sfântului Dionisie Areopagitul:\n„Însă, vrând să se știe desăvârșit, s-a dus în părțile Egiptului, în cetatea ce se numește Heliopolis, pentru că acolo erau demult dascăli învățați; și de la dânșii a deprins, împreună cu prietenul său Apolofan, meșteșugul citirii stelelor. Însă a fost o zi în care soarele, nerăbdând să-L vadă pe Domnul Iisus Hristos răstignit pe cruce pentru mântuirea noastră, la amiază s-a întunecat și și-a ascuns lumina vreme de trei ceasuri. Iar Dionisie, mirându-se, a zis: «Sau Dumnezeu, Ziditorul lumii, pătimește, sau lumea aceasta văzută se sfârșește.» Acestea le-a grăit din Duhul lui Dumnezeu pentru patima Stăpânului, iar nu după înțelepciunea veacului acestuia.”\nEclipsa de lună nu poate avea loc niciodată în timpul fazei de lună plină după cum este explicat acest fenomen la Sfinții Părinți și în astronomie:\n„Soarele și luna eclipsează… Soarele eclipsează atunci când luna, ca un zid despărțitor, îl umbrește și nu-i dă voie să ne trimită lumina. Așadar, cât de mult va acoperi luna soarele, atât de mare este și eclipsa. Să nu te miri dacă luna este mai mică. Fiindcă unii spun că și soarele este cu mult mai mare decât pământul…, dar cu toate acestea de multe ori îl acoperă un nor mic, sau chiar o colină sau un zid.” (Sfântul Ioan Damaschin – Dogmatica)\n„Eclipsele lunii și ale soarelui”\n„Uneori luna se întunecă prin un disc umbros ce se întinde peste dânsa de către răsărit, și așa o întunecare a ei poate să fie ori totală, ori parțială. Fenomenul amintit se numește eclipsa (εκλειψις), întunecimea lunii». El se întâmplă totdeauna numai în timpul lunii pline și se produce prin aceea că luna din când în când intră în umbra pământului. Acesta adică, un corp opac nestrăveziu, este luminat pe partea cu care este îndreptat spre soare și aruncă numai decât umbră în partea opusă. Pentru că pământul este mai mic decât soarele, umbra lui trebuie să aibă figura unui con. Periferia pământului este baza conului acestuia. Razele soarelui nu străbat în umbra aceasta conică a pământului, și deci luna, intrând într-însa, dispare dinaintea ochilor noștri și noi o vedem întunecându-se. Întunecimea lunii este totală, sau parțială, dacă luna se cufundă de tot, sau numai în parte în acea umbră. Osia umbrei cade în planul eclipticei și nimerește pe aceasta în un punct ce este diametral opus soarelui. Am avea așadar la fiecare lună plină o întunecime totală a lunii, dacă cerul acesteia ar cade cu ecliptica în unul și același plan.\nDar acestea stau pieziș una față de cealaltă, făcând un unghi de vreo câteva grade. Deci întunecimile lunii se pot întâmpla numai atunci, când luna stă în timpul opoziției sale cu soarele în, sau aproape de unul din cele două noduri ale orbitei sale, adică din cele două puncte în care cerul său se taie cu ecliptica, așa că o linie ce am trage dela pământ la soare ar coincide aproape cu linia nodurilor a căii lunare. Iar dacă luna în timpul opoziției nu se află aproape de unul din nodurile amintite, încât linia nodurilor se abate mult dela linia dintre soare și pământ, atunci luna în cursul său nu poate să între în umbra pământului, ci trece mai departe ori peste, ori sub numita umbră, și prin urmare nu are loc o eclipsă a ei.\nÎn timpul lunii noi se întâmplă câte odată o «eclipsă a soarelui». Cauza fenomenului acestuia este negreșit luna ce se află atunci între pământ și soare. Acesta din urmă însă nu se întunecă în înțelesul propriu al cuvântului, ci numai se acoperă. Se înțelege că luna care este mai mică decât pământul și cu mult mai aproape de acesta decât soarele poate să acopere pe cel din urmă totdeauna numai pentru o parte relativ mică a suprafeței celui dintâi, și că pentru fiecare loc se întâmplă începutul, mediul, sfârșitul și gradul întunecimii în chip diferit. La o eclipsă totală a soarelui, dunga din suprafața pământului în care se observă întunecimea poate să fie cel mult 30 de mile de lată; de aceea se și întâmplă pentru un loc oarecare al pământului întunecimi de soare mai rar decât de lună, dacă și peste tot se întunecă soarele mai adeseori decât luna. Cum că nu fiecare conjuncție aduce cu sine o întunecime a soarelui, este iarăși o urmare a înclinației căii lunare pe ecliptică. Precum nu se întâmplă la fiecare lună plină o eclipsă de lună, tot așa nici la fiecare lună nouă o eclipsă de soare, pentru că luna de multe ori se depărtează de ecliptică așa de mult, că umbra ei în cele mai multe rânduri trece peste, sau sub pământ fără ca să-l nimerească pe acesta. O eclipsă de soare poate să se facă numai atunci, dacă luna stă în timpul conjuncției sale cu soarele de tot aproape de ecliptică, sau cu alte cuvinte dacă luna nouă cade într-un timp, când linia nodurilor a căii lunare este aproape coincidentă cu linia imaginară trasă dela pământ la soare.\nÎmprejurarea că atât eclipsele soarelui cât și cele ale lunii se întâmplă în apropierea cercului pe care îl parcurge soarele în cursul său anual a dus la numirea cercului acestuia cu numele: «ecliptică», ce înseamnă: calea întunecimilor.”\n(prelucrare după prof. C. Popovici)\nAm redat pe larg relatarea acestei minuni ce cuprinde, așa cum se vede, mai multe mișcări și evenimente astrale suprafirești, așa cum sunt descrise de către Sfinții Dionisie Areopagitul și Nicodim Aghioritul. Și dacă nici pe acești Sfinți nu îi vor crede, atunci nu vor crede „nici de s-ar scula cineva din morți”. (Luca XVI, 31)\n","date":"01-05-2009","img":"https://axaneamului.ro/posts/magazine/axa-ii/16/eclipsa-de-soare-de-la-rastignirea-domnului/images/0.jpg","permalink":"https://axaneamului.ro/posts/magazine/axa-ii/16/eclipsa-de-soare-de-la-rastignirea-domnului/","series":["AXA ANUL II"],"tags":null,"title":"Eclipsa de soare de la răstignirea Domnului","youtube":""},{"author":"Danion Vasile","categories":null,"content":"În mulțimea de rătăciri combătute de părintele Arsenie Vliangoftis în volumul său „Ereziile contemporane – o adevărată amenințare” (trad. rom. de Ieroschim. Ștefan Nuțescu, Sfântul Munte Athos, Editura Evanghelismos, 2006) se află poziția profesorului Savvas Agouridis (cunoscut profesor la catedra de Ermineutică biblică și Erminie a Noului Testament a Facultății de Teologie a Universității din Atena) privitoare la deschiderea creștinilor față de celelalte religii: „Lucrul de care cu adevărat avem nevoie acum în Grecia este cunoașterea obiectivă a islamismului și a iudaismului… este vorba… despre vecinii noștri și trebuie să înțelegem bine… că avem datoria de a învăța tradiția religioasă a vecinilor noștri… și de a-i accepta ca fiind deopotrivă cu noi. (…) Iudaismul și islamismul trebuie să fie acceptate de ortodocși ca fiind niște religii deopotrivă cu Ortodoxia. De asemenea, Budismul și în mod evident și alte religii constituie fenomene religioase, așa cum este Ortodoxia” (din cuvântul prezentat la al doilea Congres al Religiilor Lumii, San Francisco, 1990 - Apud Ereziile contemporane, pp. 175-176).\nAceastă idee apostată a fost importată în spațiul creștin, scopul principal fiind distrugerea credinței creștine. În cuvântul prezentat la congresul anterior (primul Congres al Religiilor Lumii, Chicago 1893), marele yoghin Swami Vivekananda prezenta aceeași învățătură: „Dacă cineva din auditoriu crede că această unitate va rezulta prin triumful unei religii – oricare ar fi ea – și dispariția celorlalte, unuia ca acesta nu pot să îi spun decât: «Fratele meu, speranțele tale vor fi înșelate». Oare eu doresc ca și creștinii să fie hinduiști? Nicidecum… Creștinii nu trebuie să devină hinduiști sau budiști, nici ca aceștia să devină creștini, ci fiecare religie va trebui să își însușească duhul celorlalte religii, păstrându‑și totuși particularitățile ei, pentru a putea propăși potrivit propriilor legi” (idem, 157).\nPărintele Arsenie Vliangoftis spune că „aceste cuvinte exprimă foarte limpede duhul sincretismului interreligios”. Numai că, în realitate, sincretismul este folosit de necreștini o metodă de manipulare prin care interlocutorii sunt atrași să descopere valorile religiilor pe care le resping. O dovadă clară o oferă declarația dată de Swami Vivekananda la întoarcerea sa în India: „Acesta este marele ideal care se află înaintea noastră, și fiecare dintre noi trebuie să se înarmeze pentru aceasta – cucerirea lumii de către India. Noi toți trebuie să ne înarmăm și să ne încordăm fiecare nerv pentru acest scop. Ridică‑te, Indie, și biruiește lumea prin spiritualitatea ta…” (Idem, p. 157. Am comentat aceste poziții aparent contradictorii în cartea mea „Zorii Apocalipsei”, Editura Egumenița, 2008, în capitolul „Iuda și «teologia dialogului»”).\nAr trebui să ne dăm seama că, prin discursul lor pacifist, liderii sincretismului încearcă să îi convingă pe creștini să se lepede de tradiția lor, pentru a primi în sufletele lor pseudovalorile celorlalte religii.\nVom vedea însă cum și un teolog ortodox – Savvas Agouridis, reușește să promoveze cugetul anti-tradiționalist. Vom face referire la cartea sa „Comentariu la Apocalipsă” (cartea a apărut la Editura Bizantină, București, 1997, în traducerea pr. Constantin Coman. Profesorul Agouridis a fost îndrumătorul și referentul tezei de doctorat a părintelui Coman, susținută la Atena în 1983).\nÎncă de la primul contact cu cartea (e greu de justificat de ce, în ediția românească, editorul a omis sau a refuzat să treacă pe coperta întâi și pe cotor numele autorului. Pentru o carte de teologie, o astfel de scăpare este inexplicabilă. Iar pe coperta patru apare un text, semnat Savvas Agouridis, fără a se preciza că este vorba de autorul cărții. Nu este acesta singurul comentariu ortodox la Apocalipsă, și nici singurul autorizat. Chiar și dacă volumul ar fi fost de referință era necesar ca, alături de titlu, să i se menționeze și autorul. De altfel, o carte nu devine de referință doar pentru că este promovată de o editură…), pe coperta patru citim: „Nu trebuie să-l corectăm noi pe Sfântul Ioan (profesorul Agouridis nu este convins că Apocalipsa este scrisă de Sfântul Ioan Evanghelistul: „Tradiția despre existența unui «presbiter Ioan» (diferit de Sfântul Apostol și Evanghelist Ioan – n.n.) este acceptată nu numai de iluștri teologi ai Bisericii primare, ci și de majoritatea cercetătorilor de astăzi. (…) Nu este deloc de neglijat nici tradiția care îl acceptă pe Sfântul Ioan Teologul, ucenicul lui Iisus, ca autor al Apocalipsei. Dintre greci amintim pe Em. Zolotas, V. Antoniadis, P. Bratsiotis, părintele Ioil Gianakopoulos. (…) Noi credem că s-a dat prea multă importanță problemei autorului, în timp ce, fără îndoială, mult mai important este, în amândouă cazurile, conținutul teologic care a fost adus la lumină de teologia biblică actuală, fie în ceea ce privește Evanghelia și Epistolele lui Ioan, fie în ceea ce privește Apocalipsa” - Comentariu la Apocalipsă, p. 27. Profesorul Agouridis prezintă o altă perspectivă greșită. Din punct de vedere ortodoxă este foarte important faptul că Apocalipsa îi aparține Sfântului Apostol Ioan, care a scris luminat de Dumnezeu. Problema autenticității cărții Apocalipsei și critica poziției prof. Agouridis va fi studiată separat…)), așa încât să-l facem să fie de acord cu concepțiile și cu părerile noastre, care în cele din urmă sunt în acord cu propriile noastre așteptări.” Această poziție este justă, însă chiar cel care o afirmă o contrazice nu după multă vreme. După câteva paragrafe citim: „Un model de neurmat îl constituie acea interpretare care a înțeles sau înțelege conținutul Apocalipsei privind evenimentele istorice concrete ca aplicându-se la evenimentele unei epoci ulterioare”. Altfel spus, nu trebuie să credem că Apocalipsa se referă la sfârșitul lumii, așa cum au tâlcuit atâția sfinți ai Bisericii. Profesorul Agouridis vrea să ne convingă că de fapt Sfântul Ioan vorbește despre criza vremii sale. Una dintre cele mai izbitoare minciuni promovate de profesorul Agouridis se regăsește și în pasajele în care comentează capitolul 13, cel mai comentat capitol al Apocalipsei. Redăm capitolul 13 în întregime tocmai pentru a se vedea în ce măsură comentariile profesorului sunt sau nu justificate:\n„Și am văzut ridicându-se din mare o fiară, care avea zece coarne și șapte capete și pe coarnele ei zece cununi împărătești și pe capetele ei: nume de hulă. Și fiara pe care am văzut-o era asemenea leopardului, picioarele ei erau ca ale ursului, iar gura ei ca o gură de leu. Și balaurul i-a dat ei puterea lui și scaunul lui și stăpânire mare. Și unul din capetele fiarei era ca înjunghiat de moarte, dar rana ei cea de moarte fu vindecată și tot pământul s-a minunat mergând după fiară. Și s-au închinat balaurului, fiindcă i-a dat fiarei stăpânirea; și s-au închinat fiarei, zicând: Cine este asemenea fiarei și cine poate să se lupte cu ea? Și i s-a dat ei gură să grăiască semeții și hule și i s-a dat putere să lucreze timp de patruzeci și două de luni. Și și-a deschis gura sa spre hula lui Dumnezeu, ca să hulească numele Lui și cortul Lui și pe cei ce locuiesc în cer. Și i s-a dat să facă război cu sfinții și să-i biruiască și i s-a dat ei stăpânire peste toată seminția și poporul și limba și neamul. Și i se vor închina ei toți cei ce locuiesc pe pământ, ale căror nume nu sunt scrise, de la întemeierea lumii, în cartea vieții Mielului celui înjunghiat. Dacă are cineva urechi – să audă! Cine duce în robie de robie are parte; cine cu sabia va ucide trebuie să fie ucis de sabie. Aici este răbdarea și credința sfinților. Și am văzut o altă fiară, ridicându-se din pământ, și avea două coarne asemenea mielului, dar grăia ca un balaur și toată stăpânirea celei dintâi fiare ea o pune în lucrare, în fața ei. Și face pământul și pe locuitorii de pe el să se închine fiarei celei dintâi, a cărei rană de moarte fusese vindecată. Și face semne mari, încât și foc face să se pogoare din cer, pe pământ, înaintea oamenilor, și amăgește pe cei ce locuiesc pe pământ prin semnele ce i s-au dat să facă înaintea fiarei, zicând celor ce locuiesc pe pământ să facă un chip fiarei care a fost rănită cu sabia și a rămas în viață. Și i s-a dat ei să insufle duh chipului fiarei, ca chipul fiarei să și grăiască și să omoare pe toți câți nu se vor închina chipului fiarei. Și ea îi silește pe toți, pe cei mici și pe cei mari, și pe cei bogați și pe cei săraci, și pe cei slobozi și pe cei robi, ca să-și pună semn pe mâna lor cea dreaptă sau pe frunte. Încât nimeni să nu poată cumpăra sau vinde, decât numai cel ce are semnul, adică numele fiarei, sau numărul numelui fiarei. Aici este înțelepciunea. Cine are pricepere să socotească numărul fiarei; căci este număr de om. Și numărul ei este șase sute șaizeci și șase” (Apocalipsa 13, 1-18).\nComentariile profesorului Agouridis sunt următoarele: „Pentru interpretarea capitolului 13 s-a consumat multă cerneală. P. Bratsiotis explică suficient de bine motivele: mulți exegeți caută să găsească în cap. 13, în informațiile despre Antihrist, principalele cauze ale crizei epocii lor. Dar profetul Ioan se referă și aici nu la timpuri viitoare, îndepărtate, ci la epoca sa; prin imagini mișcătoare el prezintă războiul sălbatic purtat de Imperiul roman împotriva Bisericii, care se desfășura în zilele sale, dar care avea să ajungă la intensificarea maximă odată cu sosirea eshatonului, a nenorocirilor din urmă și a Împărăției lui Dumnezeu. Ioan scrie pentru epoca lui, despre evenimente care privesc generația lui.” (Savvas Agouridis, Comentariu la Apocalipsă, pp. 244-245)\nSe pot aduce împotriva acestei tâlcuiri o mulțime de citate, de la Sfinții Părinți până la Cuvioșii părinți, necanonizați încă, ai secolului XX. E de ajuns să reproducem câteva citate în această problemă. Sfântul Andrei al Cezareii, care în secolul al V-lea a încercat să strângă mărturiile anterioare privitoare la înțelegerea Apocalipsei, scria: „Stăruirea cu luare-aminte asupra numărului fiarei, precum și altele din cele ce s-au scris despre el, vor descoperi vremea ispitei celor ce vor gândi înțelepțește și vor avea trezvie întru acea vreme” (apud Arhiepiscopul Averchie Taușev, părintele Serafim Rose, Apocalipsa în învățătura Sfinților Părinți, p. 167). Sfântul Andrei arată clar că este nevoie de o înțelegere ortodoxă a cărții Apocalipsei pentru a recunoaște, în vremurile din urmă, împlinirea acesteia: „Se va sili să pună numele cel pierzător al potrivnicului și înșelătorului pe mâna lor cea dreaptă, spre a le tăia lucrarea celor drepte și bune și, de asemenea, pe frunțile lor, spre a-i învăța pe cei amăgiți să îndrăznească întru întuneric și întru înșelăciune; însă nu va fi primit de cei ale căror fețe sunt pecetluite cu dumnezeiasca lumină. Iar pecetea și numărul fiarei se va vesti pretutindeni, tuturor celor ce vor cumpăra și celor ce vor vinde, așa încât ceilalți, care nu l-au primit, să pătimească moarte cumplită prin lipsa celor de trebuință.” (idem, p. 166)\nExistă o întreagă literatură ortodoxă care sprijină poziția Sfântului Andrei al Cezareii, literatură care implicit contestă perspectiva profesorului Agouridis. Unul dintre cei mai mari teologi ai secolului trecut, Sfântul Ioan Maximovici, scrie despre apropierea Înfricoșatei Judecăți: „Semnele apropierii ei sunt date și în Evanghelie, și în Apocalipsa Sfântului Apostol Ioan Teologul. Apocalipsa vorbește despre evenimentele sfârșitului lumii și despre Înfricoșătoarea judecată cu precădere în simboluri și în ghicitură, dar Sfinții Părinți au tâlcuit-o și există o tradiție autentică a Bisericii care ne vorbește și despre semnele apropierii sfârșitului lumii și despre Judecata de Apoi.” (Sfântul Ioan Maximovici, Predici și îndrumări duhovnicești, Editura Sophia, 2001, p. 162)\nTradiția aceasta „autentică a Bisericii” este totuși ignorată de profesorul Agouridis. Tot Sfântul Ioan Maximovici spunea: „Când privim la viața din jur, cei ce pot vedea văd că tot ce a fost prezis despre sfârșitul lumii se împlinește.” Vrem sau nu, vedem că se înmulțește și numărul proorocilor și al învățătorilor mincinoși…\nPrin sincretismul afișat, Swami Vivekananda – promotorul ideilor lui Sri Ramakrishna - încerca să distrugă credința creștină și să convertească lumea la hinduism. Dacă profesorul Savvas Agouridis ar fi avut o poziție similară în implicarea sa interreligioasă, prin poziția sa ar fi căutat să atragă oamenii de alte credințe la credința creștină. El însă nu face asta, ci dimpotrivă. Propovăduiește o învățătură în care amestecă dreapta credința cu idei greșite. Astfel contribuie la distrugerea credinței în Hristos, luptând de aceeași parte a baricadei cu Vivekananda, cu Ramakrisna și cu alți apostați.\nSfântul Teofan Zăvorâtul, criticând tipul de teologie modernistă în care raportarea la Adevăr se face prin prisma propriilor cugetări și în defavoarea predaniei Sfinților Părinți, spune următoarele: „Mintea nemțească face doar pe deșteapta, ea n‑are normă de credință și o tot caută; nu se apucă să cerceteze credința, ci să născocească și să clădească, și chiar după ce a clădit nu se potolește o dată pentru totdeauna, ci tot mai caută, tot mai caută, fără a se mulțumi vreodată cu ce găsește. Pe bătăuș îl mănâncă mâinile, pe flecar îl mănâncă limba, iar pe neamț îl mănâncă creierul și nu‑i dă pace defel. Duhul «înnoirii», al necurmatei inovații, alcătuiește esența minții nemțești” (prin minte nemțească înțelegând nu mintea unui german și modul de teologhisire protestant – n.n.; Sfântul Teofan, Zăvorâtul, Răspunsuri la întrebări ale intelectualilor, Editura Sophia, București, 2005, p. 59)\nPrin poziția pe care a expus-o în cartea sa despre Apocalipsă, profesorul Agouridis a arătat că are „minte nemțească”. Comparând poziția sa cu învățătura sfinților care au scris despre Apocalipsă, ne dăm seama că, din punct de vedere ortodox, cartea sa nu poate fi considerată un reper pentru înțelegerea ultimei cărți a Noului Testament. Ci dimpotrivă…\n","date":"01-05-2009","img":"https://axaneamului.ro/posts/magazine/axa-ii/16/savvas-agouridis-si-falimentul-teologiei-pseudo-ortodoxe/images/0.jpg","permalink":"https://axaneamului.ro/posts/magazine/axa-ii/16/savvas-agouridis-si-falimentul-teologiei-pseudo-ortodoxe/","series":["AXA ANUL II"],"tags":null,"title":"Savvas Agouridis și falimentul teologiei pseudo-ortodoxe","youtube":""},{"author":"Radu Gyr","categories":null,"content":"Doamne, fă din suferință,\nPod de aur, pod înalt,\nFă din lacrimă velință\nCa-într-un pat adânc și cald.\nDin lovirile nedrepte\nFaguri facă-se și vin.\nDin înfrângeri, scări și trepte,\nDin căderi, urcuș alpin.\nDin veninul pus în cană\nFă miresme ce nu pier.\nFă din fiecare rană\no cădelniță spre cer;\nși din fiece dezastru\nși crepuscul stins în piept,\nDoamne, fă lăstun albastru\nși fă zâmbet înțelept.\n","date":"01-05-2009","img":"","permalink":"https://axaneamului.ro/posts/magazine/axa-ii/16/metanie/","series":["AXA ANUL II"],"tags":null,"title":"Metanie","youtube":""},{"author":"Radu Gyr","categories":null,"content":"Nu dor nici luptele pierdute,\nnici rănile din piept nu dor,\ncum dor acele brațe slute\ncare să lupte nu mai vor.\nCât inima în piept îți cântă\nce-nseamnă-n luptă-un braț răpus?\nCe-ți pasă-n colb de-o spadă frântă\ncând te ridici cu-n steag, mai sus?\nÎnfrânt nu ești atunci când sângeri,\nnici ochii când în lacrimi ți-s.\nAdevăratele înfrângeri,\nsunt renunțările la vis.\n","date":"01-05-2009","img":"","permalink":"https://axaneamului.ro/posts/magazine/axa-ii/16/cantec-de-lupta/","series":["AXA ANUL II"],"tags":null,"title":"Cântec de luptă","youtube":""},{"author":"Ciprian Bojan","categories":null,"content":"Prostit de televiziune, am căzut pe gânduri, și îmi storceam mințile pentru a-mi imagina economia în recesiune. O văd ca o femeie isterică, pe care nu poți să o liniștești doar cu un simplu: „Nu te mai criza dragă”.\nAcum, toată lumea scrie despre criză. Atât de multe s-au spus despre ea, încât este chiar penibil să mai adaugi ceva. Aparent nu ar mai fi nimic de spus despre un subiect în care își dau deopotrivă cu părerea economiști, cântărețe blonde, ba chiar și personaje de desene animate. Totuși, o experiență personală mi-a dezvăluit că toată nebunia asta cu banii care dispar pur și simplu din buzunarele noastre e cam degeaba. O situație încâlcită cu iz de conspirație, care nu poate fi depășită decât cu simplitate.\nSoare + Ploaie = Prosperitate Rătăceam deunăzi prin niște așezări de munte. Mă oprisem pentru o clipă să mă bucur de liniștea zonei. Pe drum, din spatele meu venea un moșneag pe care nu-l observasem până atunci. Mai mult ca sigur, era un om de-al locului, căci reușea să urce poteca fără să ostenească. Părea foarte sprinten. Mă observase și se îndrepta către mine cu aerul unui om cu chef de vorbă. După câteva schimburi de politețuri, mă lovește drept în moalele capului cu o întrebare: „E criză mare la oraș?”.\nChestiunea asta era total nepotrivită pentru un om care mai mult ca sigur nu crescuse cu nasu’n televizor. Părea ciudat ca discuția cu un țăran să alunece către prognoze financiare sau evoluții bursiere. Și pe când îmi scotoceam creierii după un răspuns pe care să-l priceapă omul, acesta mi-o retează scurt. „Nu e nicio criză, vi se pare. Dacă e soare bun și dacă plouă cum trebe’, avem cu toții și ce mânca și ce pune pe noi”. Simplu, prea simplu. Cred că degeaba m-aș fi străduit să-i explic despre nevoile individului urban, despre dezvoltarea socială și alte nimicuri, sistemul prosperității după el era orbitor de simplu, pe axa soare – ploaie și tot ce o mai da Dumnezeu. În sinea mea mi-am spus că omul are dreptate. Chiar avea dreptate.\nÎntors acasă, m-am pus pe treabă încercând să găsesc rădăcina crizei.\nRădăcina crizei Reală sau nu, criza este la un pas de a arunca lumea în haos. Recent, Medvedev le arăta pumnul americanilor, pe care îi acuza că sunt la originea crizei. Statele din UE se pregătesc de zor să pompeze bani în bănci, după modelul american. Adică, statul ajută banca, banca papă banul, i se face poftă de mai mult, iar criza își face de cap mai departe. Mai nou, după ultima întâlnire a liderilor G10 s-a decis să se mai trimită vreo 1,1 mii de miliarde de dolari către FMI, pentru ca mai apoi banii să fie aruncați pe soluții anti-criză. Dacă nu vă puteți da seama cât de astronomică este suma, putem face câteva comparații. Cu banii ăștia s-ar putea asfalta cam toată suprafața planetei, s-ar pune capăt sărăciei sau s-ar găsit leac pentru cancer. Credeți că asta ar pune capăt crizei? Nici vorbă. Criza mai cere sacrificii, la fel cum a cerut în 1929 – 1933. Primul sacrificiu este cel al săracilor, apoi al națiunilor, al moralei, al vieții…\nCriza interbelică seamănă dureros de izbitor cu cea de acum. Atunci, totul a început cu o umflare a investițiilor la bursă și pe piața imobiliară. Cei care și-au pus banii la bătaie, au riscat pe un fond economic aparent stabil, așteptând un profit rotunjit de imaginația lor pofticioasă. Ați văzut noile cartiere care se construiesc la marginea orașelor? Priviți-le bine și veți vedea că acolo nu mai lucrează nimeni. La fel s-a întâmplat și la finalul lui „Golden age” și începutul Marii crize.\nSemnele timpului Această situație a fost condimentată din belșug cu o explozie a creditelor, speculații bursiere de succes, iar apoi, omenirea s-a trezit cu buzunarele goale în fața unei foamete de bani. Prima bancă care s-a prăbușit răpusă de recesiune a fost KreditAnstalt Austria. Aceasta era principala instituție bancară a imperiului Austro-Ungar, un simbol al vechii ordini. Nimeni nu se temea de recesiune, însă trebuia să cadă un simbol, pentru ca omenirea să priceapă cât de gravă este situația. Cât credeți că va mai dura până la prăbușirea primei bănci simbol din noul val? Puțin, foarte puțin. Ați văzut reclamele cu ofertele speciale pentru depozitele bancare? Sunt însetați de lichidități, pentru a hrăni niște monștri care agonizează.\nAcum, la americani, bănci celebre precum Lehman Brothers, New Frontier Bank, City Bank sunt deja istorie, iar prăbușirea lor a însemnat adevăratul debut al crizei. Cine vrea să citească semnele timpului, să aștepte prăbușirea primei bănci de pe la noi și să înțeleagă că abia atunci criza își va arăta colții și îi va hali buzunarele.\nObediență prin sărăcire Armele războaielor s-au schimbat. Dolarul face mai multe victime decât glonțul, iar câmpul de bătălie modern este bursa. Noile arme ale Noii Ordini Mondiale nu mai sunt tancurile, ci teancurile de bani, și nu vor ezita să le folosească pentru a supune conștiința. Congresmanul republican Ron Paul este cam slobod la gură, a încercat chiar să candideze la președinție, însă s-a trezit tras pe dreapta. Declarațiile sale lucide, arată de ce era nevoie de o criză pentru ca Noua Ordine să-și facă de cap.\n„Odată ce și-au dat seama că poporul american a realizat jocul înșelător pe care îl fac, cei care conduc sistemul bancar și monetar nu au cum să fie prea încântați. Dacă vor continua să aplice aceleași politici, dolarul va ajunge la zero, vom avea o creștere accelerată a inflației și toate bancnotele practic se vor autodistruge, valorând exact cât hârtia pe care sunt tipărite. Pasul următor în această criză va fi ca elitele să pozeze în salvatori, oferind populației, chipurile pentru a-i proteja siguranța, soluții care de fapt o vor înrobi și mai tare, adică control strict și forțe de poliție mai numeroase. Același lucru s-a petrecut și la ultima criză economică din anii `20. Populația a intrat în panică, în loc să își dea seama că Federal Reserve este responsabilă de crearea unei himere”, a declarat Ron Paul, înainte de a fi trecut în anonimat în marea politică americană.\nUn guvern unic „Crizele economice au fost și vor fi deseori provocate noi cu scopul de a ne însuși bani din circulație”, spune al XX-lea protocol secret masonic. Vă sună cunoscut? Înalți demnitari din spațiul Uniunii Europene cred că actuala criză economică poate fi depășită prin instaurarea unui sistem financiar autoritar. Recent am auzit această declarație ieșind chiar din gura președintelui francez Nicolas Sarkozy. „Dorim crearea unui guvern economic mondial, care să nu fie redus la G8. Trebuie să refondăm sistemul, iar această refundamentare trebuie să fie globală. Nicio instituție financiară nu trebuie să scape reglementării și supravegherii”.\nIdeea de creare a unei autorități financiar-bancare unice s-a lansat la întâlnirea Bilderberg din iunie 2008. Metoda nu este nouă, ea a mai fost folosită cu succes în 1815, 1907, 1929, 1945, 1971. Ce i-a urmat de fiecare dată? O agravare a crizei, tulburări sociale, războaie, domnia răului.\nÎn loc de concluzie Oare dacă i-aș spune toate lucrurile astea baciului din satul de munte, și-ar schimba opinia despre criză? Sper că nu. Căci oricât de ocultă ar fi conspirația și oricât de crudă ar fi recesiunea, oile și recoltele sale vor fi acolo, neatinse. În satul său de munte, criza nu poate intra, pentru că doar acolo este lumea așa cum ar trebui să fie: simplă și curată.\nCriză de suflete – despre lumea făr’ de suflet Dialogul cu țăranul de pe poteca de munte nu s-a încheiat aici. Omul a încercat să-mi explice simplu viziunea sa despre originea răului. „Știți de ce este criză la voi?”, m-a întrebat el cu un aer savant. Recunosc că mă așteptam să primesc un argument care să mă pună serios pe gânduri. A venit în schimb un răspuns atât de simplu încât m-a dezarmat. „Pentru că lumea nu mai are suflet”. Mai auzisem acest termen, „sufletul lumii”, pe când studiam filosofie. Îl folosea Plotin pentru a contura principiul fundamental al lumii imanente, „mijlocitorul”, între lumea ideală și senzorială, întors spre amândouă, dar rămânând mereu după felul divin, deși mai puțin decât spiritul.\nEram în fața unui țăran filosof? Mai mult ca sigur că interlocutorul meu nu auzise de gânditorii neoplatonici, dar folosea atent aceeași termeni. În simplitatea sa, a reușit să vadă ceea ce pentru ochii mei de orășean era de nepătruns, o criză morală, care otrăvește spiritul lumii.\nTurmă fără păstor Suntem obligați să viețuim într-un mediu poluat informațional. Omul nu mai este spirit viu, ci este înrobit de sistemul mediatic care-l modelează. Cine mai crede că gândurile sale îi aparțin se înșeală amarnic. Maeștrii păpușari din spatele cortinei scenei mondiale și-au dat seama de mult că fără o ordine morală, lumea este o turmă fără păstor. Au cultivat ignoranța pentru că „precum trupul fără suflet este mort, așa și sufletul fără puterea minții este nelucrător și nu poate moșteni pe Dumnezeu”, după cum arată Antonie cel Mare.\nCum poți înrobi un om? Îi golești buzunarele, îi golești sufletul de credință, apoi îi iei identitatea. Generații întregi au stat sub semnul robiei morale. Până și în momentele de apariție a creștinismului, sclavia morală era în floare. Pasiunile brutale, obscene, degradau omul, care fiind înrobit moral nu se ridica peste sclavia socială. Fără Biserica lui Hristos, omul era un sclav orb și mut.\nAcum, când UE refuză să recunoască rădăcinile creștine ale Europei, iar BBC-ul ridiculizează deschis Biblia, omul este înrobit, și doar prin creștinism devine liber.\nStăpânul și nerușinarea slugoiului Creștinismul este atacat chiar la el acasă. Voi da un singur exemplu. Deunăzi, Cristian Pârvulescu suferea de febră intelectuală și a reușit să clocească o „Apocalipsă biometrică” (Cotidianul, 3 Martie 2009). Cu mințile tulburi, Pârvulescu spunea despre creștini și despre părintele Justin Pârvu că sunt: ignoranți, fanatici, iraționali, absurzi, isterici, pentru simplul motiv că se opun pașapoartelor biometrice.\nCine este el? Slugoiul de casă al lui George Soros. Cine este Soros? După cum arată „The Guardian”, unul dintre membrii grupului Bilderberg și unul dintre artizanii crizei financiare. Cu alte cuvinte, stăpânul ne golește buzunarele, iar slugoiul ne sărăcește sufletele.\nȘtiți unde este zăvorul moralei în om? El este în rușine. Aristotel a văzut acest lucru spunând că „a nu fi cuprins de rușine atunci când ai greșit e cea mai mare depravare”. Un cuvânt simplu care definește omul protejat moral, pentru că acela este rușinat în fața răului. „Vinovăția” naște frustrare, „Iertarea” dă un fals sentiment de eliberare, însă „Rușinea” îl ține pe om smerit în fața răului. Și tocmai în rușine lovește sistemul mediatic. Tânărul consumator de televiziune învață că tupeul este rețeta succesului și devine și el purtător de nerușinare.\nDacă Pârvulescu, amintit mai sus, s-ar fi rușinat să-i jignească pe creștini, dacă stăpânul său, Soros, s-ar fi rușinat să regizeze criza economică și dacă toți nerușinații ar fi desprins smerenia rușinii, lumea ar fi fost un loc mai frumos. Totuși, răul își croiește loc prin nerușinare.\nPe unde intră răul Slăbiciunile omului sunt poarta de intrare a răului. În plină criză morală, cuvintele Sfântului Grigorie Teologul, „cel viclean te iscodește din toate părțile, totdeauna spionează unde să arunce săgețile sale”, ne îndeamnă la vigilență. Așa cum ne îndemna și Sfântul Pavel „Nu dați loc diavolului!” (Efeseni. 4, 2). Criza morală nu înseamnă că omul nu mai are valori. Acestea rămân în structura ființei sale, însă sunt mutilate sau înlocuite de valori ale răului. Binele însuși este mutilat și redus la tăcere. Simțurile au aici un rol important. Iar vizualul, căci din el ne luăm cea mai mare parte a informațiilor, ajunge să modeleze conștiințe. Homo Sapiens a devenit de mult un Homo Videns cu nasul lipit de televizor. „Vederea nu înseamnă cunoaștere”, după cum arată Giovanni Sartori (Imbecilizarea prin televiziune și post-gândirea), televiziunea se clădește doar pe audiență și dezinformare. Ajunge astfel să fie avangarda crizei morale și nu scăpăm de ea. Și pentru a afla cine sunt maeștrii păpușari din spatele imoralității este suficient să vedem cine sunt cei care dețin televiziunile. Vom regăsi aceleași chipuri cu cele ale regizorilor din spatele crizei financiare. Un întreg spectacol pe care-l zărim proiectat în casele noastre și pe care îl vom simți tot mai acut în buzunare.\nUnealta depravării Vizualul a devenit un instrument al depravării. Omul devine dependent de imagini, care mai apoi îi copleșesc ființa. Doar un singur exemplu, pornografia, este grăitor pentru aceasta.\nÎn fiecare secundă 3075,65 de dolari sunt cheltuiți pentru pornografie, 28.256 de bărbați privesc un site pornografic în fiecare secundă, 372.000 de indivizi introduc cuvinte legate de pornografie pe un motor de căutare, la fiecare 39 de minute un nou film din această clasă este scos pe piață. Topul țărilor producătoare de pornografie e deținut de SUA cu un procentaj de 85%, Germania, 4%, Anglia, 3% . România este pe locul trei după Bolivia și Chile în ceea ce privește accesarea site-urilor pornografice. Având în vedere caracterul de rețea internațională a internetului, actualmente nu există legi internaționale cu privire la pornografie. În 2006, spațiul virtual pornografic conținea 4,2 milioane de site-uri, adică 12% din totalul site-urilor, cu toate acestea lunar 72 de milioane de vizitatori din toate colțurile lumii, după cum arată Media CBEE.\nÎn loc de concluzie „Îndrăzniți! Eu am biruit Lumea” le-a spus Hristos pe când El urma să meargă la răstignire. Și a biruit moartea. Cam același ar fi fost și mesajul pe care interlocutorul meu, țăranul din vârful muntelui, a încercat să-l transmită. Fără teamă și cu credința că nu suntem singuri pe lume, orice criză ar cutremura lumea noi vom fi tot aici, ca mărturie a învierii Domnului. Prin tărie simplă și curată nimic nu ne poate atinge, căci soarele și ploaia ne hrănesc, iar Stăpânul Cerului ne veghează.\n","date":"01-05-2009","img":"https://axaneamului.ro/posts/magazine/axa-ii/16/criza-de-bani-despre-lumea-far-de-bani/images/0.jpg","permalink":"https://axaneamului.ro/posts/magazine/axa-ii/16/criza-de-bani-despre-lumea-far-de-bani/","series":["AXA ANUL II"],"tags":null,"title":"Criză de bani – despre lumea făr’ de bani","youtube":""},{"author":"Florin Stuparu","categories":null,"content":"Praznicul Învierii Domnului este întotdeauna prilej de bucurie credincioșilor și de întristare diavolului cel mare și următorilor lui, adică Evreilor celor necredincioși. Ca urmare - an de an, în Săptămîna Mare - industria minciunii ne otrăvește cu tot felul de filme de ficțiune sau așa-zis „documentare”, încercînd să ne dovedească încă o dată că Iisus nu a fost Mesia și Fiul lui Dumnezeu, ci un om oarecare. Așa s-a întîmplat și săptămîna trecută: toate posturile TV au avut în program cîte un film despre „adevărata” viață a lui Iisus din Nazareth. Nu am văzut nici unul dintre ele, ca să nu mă tulbur, dar titlurile lor mi-au adus aminte că în luna martie a anului 2007 de la nașterea Mîntuitorului Hristos, canalul de televiziune Discovery a produs și difuzat în Marea Britanie, Canada și Israel filmul documentar „The Lost Tomb of Jesus” („Mormîntul pierdut al lui Isus”). Acesta povestește despre aflarea sarcofagelor din piatră în care ar fi fost înmormîntați „Jesus” din Nazaret și familia sa. Acestea ar fi fost găsite acum 29 de ani, în timpul unor săpături de fundație făcute în apropierea Ierusalimului. După ani de cercetări, arheologii Israelieni au izbutit (chipurile!) să citească numele celor îngropați acolo: „Jesus, fiul lui Iosif ”, „Mariami” (Maria), „Jofa” (Iosif, frate al lui Isus), „Judah, fiul lui Iisus” și „Mariamene”, nume care ar putea fi tălmăcit (se zice) prin „Maria Magdalena”, aceasta fiind „soția” numitului „Jesus”.\nLăsînd de o parte îndreptățita supărare și silă, pentru Creștini (adică pentru Ortodocși), filmul acesta ar trebui să fie un semn al vremurilor Antihristului celui mare despre care a proorocit Mîntuitorul Hristos în evanghelii, în descoperirea făcută Sfîntului Ioan Teologul (Apocalipsa) și prin glasul lui Pavel, în epistolele acestuia. Și aceasta pentru că e întîia oară cînd Iudeii cei necredincioși își acoperă și își întăresc basmele lor cele hulitoare împotriva Dumnezeu-Omului Iisus Hristos prin „argumente științifice”, așa cum nu au făcut-o niciodată în trecut. Despre aceste vechi povești și despre necredința lor de început ar fi mult de vorbit, acum să vedem însă la ce înțelesuri teologice duce aflarea „rămășițelor pămîntești” ale așa-zisului „Isus” (văzut ca un om oarecare), ale mamei sale Mariami, ale „fiului” și „soției” sale.\n1) Dacă adevăratul Iisus din Nazaret, Fiul Omului, a fost fiul trupesc al lui Iosif, înseamnă că Maica Domnului îi era soție acelui Iosif în adevăratul înțeles al cuvîntului, încît nu a rămas fecioară nici înainte de naștere și nici după naștere. Iar de aici ar urma numaidecît că Fiul ei nu este Mesia cel vestit de prooroci („Iată, Fecioara va lua în pîntece și va naște fiu și vor chema numele lui Emanuil”, Isaia 7:14), ci un amăgitor, pe care arhiereii Anna și Caiafa împreună cu bătrînii și cărturarii norodului au avut toată îndreptățirea să îl ucidă acum aproape 2000 de ani.\nCăci Maica Dumnezeu-Omului trebuia să fie fecioară înainte de naștere și întru naștere, urmînd a fi fecioară și după naștere. De ce? Pentru că, întrupîndu-Se, Dumnezeu-Cuvîntul avea să ia asupra Sa întreaga fire omenească, mai puțin păcatul. Deci trebuia să fie liber și de păcatul moștenit de la Adam. Care ce este și cum se moștenește? Despre aceasta, ne lămuresc cunoscătorii de Dumnezeu părinți ai Bisericii lui Hristos-Dumnezeu: „Socoteala Bisericii sobornicești și drept-slăvitoare este că păcatul strămoșesc […] e abatere de la cuvîntul cel drept și neîmplinire a datornicei ascultări întru porunca Făcătorului a toate. Păcatul strămoșesc nu e necunoștința minții și plecarea voii spre rău, ci pricină și rădăcină a acestora; și el se împarte la toți oamenii – pînă și la cei sfințiți chiar din pîntecele maicii lor [proorocii Vechiului Testament și ai celui nou, apostolii și Părinții Bisericii], pînă și la însăși Doamna noastră de Dumnezeu Născătoarea; și nu după simplă imitare ori atîrnare, ci într-adevăr după împărtășirea lucrătoare cu el. Tocmai de aceea se botează pruncii spre iertarea acestui păcat (după Canonul 121 al Sfîntului Sinod din Cartagina), pentru că ei sînt împărtășiți cu adevărat și lucrător cu el.”\nDar de ce se împarte păcatul lui Adam la cei se nasc dintr-însul, de vreme ce doar el a greșit la început? „Apostolul [Pavel] – cu un singur cuvînt: «pentru care toți au greșit» (Romani 5:12) – a arătat că din pricina lui Adam au păcătuit toți cei din Adam. Iar chipul material prin care se moștenește păcatul strămoșesc este – după cum zic toți teologii – în pătimașa și îndulcitoarea vărsare a seminței [bărbătești] din care ne zămislim. De aceea și mărturisim că Domnul nostru Iisus Hristos, ca unul ce nu S-a născut din sămînță, este mai presus de păcatul strămoșesc” (Sfîntul Teofilact al Bulgariei). Și astfel El a putut să biruie (ca om) moartea și să ne răscumpere din robia diavolului cel mare Satana, care ne stăpînea pe drept din pricina greșelii strămoșului.\nSă luăm însă aminte cum legăturile de rudenie ale celor găsiți în sarcofagele din Ierusalim trimit la cîteva locuri din evanghelia lui Matei pe care Evreii și eresurile creștine (care sînt tot născociri ale Evreilor ce nu L-au primit pe Mesia al lor cel adevărat) s-au sprijinit totdeauna. Căci într-adevăr, în capitolul întîi al acestei evanghelii se zice: „Iar Iosif, bărbatul ei, drept fiind – spune Matei – și nevoind s-o vădească [pentru că era însărcinată], a vrut s-o lase în ascuns” (Matei 1:19).\nCum trebuie înțelese aceste cuvinte: „bărbatul ei”? Ne lămurește Sfîntul Ioan Gură de Aur, zicînd că logodnicul Iosif trebuia să fie socotit bărbat al fecioarei pentru a o apăra de Lege, căci nimeni nu ar fi crezut (cum nu credea nici Iosif ) că aceasta a zămislit prunc fără de împreunare și ar fi fost osîndită pentru desfrînare. (Vezi despre aceasta pe larg în Omilii la Matei.)\n2) Dacă Iisus a fost frate bun după tată cu Jofa (Iosif), urmează iarăși că El era doar un om, fiul teslarului Iosif, care mai avea fii și dintr-o altă nuntă: pe Iacov, Iosif, Simon și Iuda, precum citim la Matei. Într-adevăr, în evanghelii se vorbește în mai multe rînduri de „frații lui Iisus” (Matei 13:55, Marcu 6:3, Ioan 7:5). Dar ei Îi erau „frați” așa cum și Iosif Îi era „tată”, adică numai pentru a ține ascunsă minunea întrupării Sale, pe care Iudeii nu ar fi putut să o primească.\n3) Dacă Iisus S-a însoțit cu femeie (Maria Magdalena, să zicem) și a născut fiu (pe acel „Judah”, de pildă), se trage încheierea că El nu a fost nepătimitor, ci a cunoscut pofta bărbătească, fiind supus slăbiciunii păcatului, de care vorbeam și mai sus, adică îndulcirea care vine bărbatului (și femeii) din vărsarea seminței.\nPe de altă parte, aici se tăgăduiește sfințenia Mariei Magdalena și totodată pocăința ca medicament și vindecare a păcatelor trecute. Și așa se deschide calea necredinței și a deznădejdii celei mai amare, pricinuind bucurie vrăjmașului diavol. Iar noi știm că marii păcătoși, pocăindu-se, au ajuns cei mai mari urîtori ai păcatului. Să ne gîndim la un sfînt Moisi Harapul (fostul tîlhar din Pateric) sau la o sfîntă Marie Egipteanca, fosta mare desfrînată. Așa și cu Sfînta Maria Magdalena, din care Mîntuitorul scosese șapte demoni (atît de păcătoasă fusese), aceea care s-a învrednicit să Îl vadă pe El cea dintîi înviat.\n4) Dacă prea-curatul trup al Maicii Domnului nu a rămas nestricat și nu a fost luat la cer, ci rămășițele ei se află în pămînt, e limpede că ea nu este cea mai desăvîrșită făptură omenească, singura vrednică să îl poarte în pîntece pe Fiul lui Dumnezeu întrupat. Căci de aceea a fost aleasă, pentru desăvîrșita ei curăție trupească și sufletească.\n5) În sfîrșit, dacă trupul lui Iisus se află în mormînt, înseamnă că El nu S-a ridicat pe Sine la cer cu trupul cel înviat și schimbat, cu acel trup omenesc înduhovnicit pe care îl vom avea cu toții la învierea de obște, pe care Hristos-Dumnezeu l-a pus pe scaunul dumnezeirii, pe care împărățește1. Și de aici, în chip firesc, urmează că nici nu Se va coborî în slavă pentru a judeca lumea la sfîrșitul vremurilor (ceea ce își și închipuie necredincioșii, înșelați de cel rău)2.\nScopul filmului de care vorbim este de a vîrî în mintea privitorilor că întreaga credință a Creștinilor este un basm zadarnic și fără de folos. Căci, dacă Hristos nu a înviat și nu S-a înălțat, zadarnică este credința noastră, precum zice Pavel3. Dacă nu credem acest lucru (văzut cu ochii de către apostoli), întreaga iconomie a întrupării Dumnezeu-Cuvîntului se nimicește și se deschide cale cumplitei nădejdi în venirea acelui „Mashiah” al Evreilor (și a „Isus-ului” ereticilor), adică a Antihristului cel mare, omul căruia Satana îi va da toată puterea sa.\nAjunși aici, să băgăm însă de seamă cum înșelătorii se înfășoară în propria lor minciună veche de două mii de ani. Căci ce zic ei? Că trupul lui Iisus a fost pus mai întîi în mormîntul pe care îl cunoaște toată lumea4 iar apoi a fost mutat în taină în sarcofagul găsit acum. Dar tot așa îi ziceau lui Pilat povățuitorii Iudeilor și în duminica învierii Domnului, precum scrie la evanghelia lui Matei. Să ne amintim acel loc, tîlcuit de Sfîntul Ioan Gură de Aur după cum urmează:\n„«Iar a doua zi după vineri, arhiereii și fariseii s-au adunat la Pilat, zicînd: Doamne, ne-am adus aminte că amăgitorul acela a zis, încă fiind viu: După trei zile Mă voi scula! Poruncește așadar să se întărească mormîntul pînă a treia zi, ca nu cumva, venind, ucenicii Lui să-L fure și să zică norodului că a înviat din morți. Și va fi rătăcirea cea de pe urmă mai mare decît cea dintîi» (Matei 27:62-64).\nTotdeauna – zice Hrisostomul – înșelăciunea se prinde în propriile ei lațuri și, fără să vrea, dă mînă de ajutor adevărului. Uită-te! Trebuia să se creadă că Hristos a murit, că a fost îngropat și că a înviat. Și despre toate acestea vrăjmașii Lui ne fac dovada. Vezi că înseși cuvintele lor ne dau mărturie de toate acestea. Ei zic: «Ne-am adus aminte că amăgitorul acela, încă viu fiind...»; deci a murit. «...după trei zile Mă voi scula! Poruncește așadar să se întărească mormîntul!»; deci a fost îngropat. «...ca nu cumva să vină ucenicii Lui să-L fure»; deci, dacă va fi întărit mormîntul, nu se va putea face nici o viclenie. Nici una! Prin urmare, dovada învierii a ajuns de netăgăduit tocmai prin cele cerute de voi: nu s-a făcut nici o viclenie, pentru că mormîntul a fost pecetluit. Iar dacă nu s-a făcut nici o viclenie și s-a găsit mormîntul gol, atunci negreșit a înviat. Ai văzut cum arhiereii și bătrînii poporului, chiar fără voia lor, au luptat pentru dovedirea adevărului? Tu însă vezi-mi dragostea de adevăr a ucenicilor! Nu ascund nimic din cele zise de vrăjmași, chiar dacă zic lucruri de ocară. Iată: aceia Îl numesc pe Hristos «amăgitor», iar ei nu o trec sub tăcere. Cuvintele zise de arhierei și de farisei lui Pilat arată și cruzimea lor, căci nici la moartea Lui n-au pus capăt mîniei; dar și curăția și dragostea de adevăr a ucenicilor.\nE de nevoie apoi să căutăm unde a zis Domnul: «După trei zile voi învia!» În toată Evanghelia n-ai să găsești cuvintele acestea zise așa de deslușit; n-ai să găsești decît pilda cu Iona proorocul (Matei 12:39). Deci arhiereii și fariseii pricepuseră ce voise să spună Domnul, dar vicleneau de buna lor voie.\n– Ce le-a răspuns Pilat?\n«Aveți strajă! Întăriți cum știți! Și, pecetluind mormîntul, l-au întărit cu strajă» (Matei 27:65, 66).\nPilat nu i-a lăsat pe ostași să pecetluiască ei singuri mormîntul; aflase ce e cu Hristos și nu voia să le dea vreun ajutor. Dar, ca să scape de ei, le-a îngăduit și aceasta, zicîndu-le: Pecetluiți voi mormîntul cum voiți, ca să nu puteți învinui pe alții. Dacă ostașii ar fi pecetluit ei singuri mormîntul, arhiereii și cărturarii ar fi putut zice – chiar dacă zisele lor erau neadevărate și mincinoase; și, așa cum nu le-a fost rușine să zică altele, ar fi putut zice și aceasta – că ostașii, îngăduind să fie furat trupul, au dat prilej ucenicilor să plăsmuiască cuvîntul despre înviere. Așa însă, întărind ei înșiși mormîntul, nu mai puteau să zică aceasta.\nAi văzut cum arhiereii și fariseii se sîrguiesc, fără voia lor, să pună în lumină adevărul? Ei s-au dus la Pilat, ei i-au cerut, ei au întărit mormîntul cu strajă, ca să fie unii altora și învinuitori, și martori ai adevărului. Cînd L-au furat ucenicii? Sîmbăta? Dar cum, de vreme ce nu le era îngăduit să se apropie sîmbăta de mormînt? Dar, chiar dacă ar fi făcut-o călcînd Legea, cum ar fi îndrăznit să se apropie, de vreme ce ei erau atît de temători? Cum ar fi putut încredința poporul? Ce ar fi trebuit să spună? Ce ar fi trebuit să facă? Cu ce tragere de inimă ar fi putut lua apărarea unui mort? Ce răsplată ar fi așteptat? Pe cînd Iisus trăia, au fugit îndată ce L-au văzut prins. Ar fi avut oare curajul să vorbească despre El după moartea Lui, dacă n-ar fi înviat? Cum s-ar putea întări așa ceva? De aici, se vede că ucenicii nici n-ar fi voit, nici n-ar fi putut să plăsmuiască învierea, dacă Hristos n-ar fi înviat. Hristos le vorbise ucenicilor mult despre înviere; le vorbise adeseori, pînă într-atît, încît chiar Iudeii spuneau că Hristos zisese: «După trei zile voi învia!» Prin urmare, dacă n-ar fi înviat, ucenicii s-ar fi socotit negreșit înșelați; și, văzîndu-se loviți din pricina Lui de tot poporul și ajunși fără casă și fără masă, I-ar fi întors spatele și n-ar fi voit să-I încununeze fruntea cu o astfel de slavă, pentru că fuseseră înșelați și aruncați, din pricina Lui, în cele mai mari primejdii. Nici nu mai este de dovedit! Dacă învierea n-ar fi fost adevărată, nici n-ar fi putut s-o plăsmuiască. Pe ce s-ar fi întemeiat? Pe buna lor limbuție? Dar erau niște oameni neînvățați! Pe mulțimea banilor? Dar nu aveau nici toiag, nici încălțăminte. Pe faima neamului? Dar erau oameni de jos și din oameni de jos. Pe măreția locului lor de naștere? Dar erau niște sate neînsemnate. Pe mulțimea numărului lor? Dar nu erau mai mult de unsprezece oameni, și aceștia împrăștiați. Pe făgăduielile Învățătorului? Care făgăduieli? Dacă n-a înviat, nici făgăduielile nu mai puteau fi vrednice de credință. Cum ar fi putut înfrunta un popor mînios? Dacă căpetenia apostolilor n-a putut înfrunta cuvintele unei femei care stătea la poartă și dacă toți ceilalți ucenici s-au împrăștiat cînd L-au văzut legat, cum s-ar mai fi gîndit să meargă pînă la marginile lumii și să sădească o învățătură plăsmuită despre înviere? Dacă Petru n-a putut înfrunta amenințarea unei femei, iar ceilalți ucenici au fugit la vederea lanțurilor, cum i-ar fi putut înfrunta pe împărați, pe dregători și neamuri – care aveau și săbii, și grătare și cuptoare aprinse și-i amenințau cu mii și mii de primejdii de moarte în fiecare zi – dacă nu s-ar fi putut bucura de puterea și ajutorul Celui înviat? Domnul făcuse minuni asemănătoare: înviase atîția morți, dar nici una din aceste minuni nu i-a făcut pe Iudei să se rușineze, ci L-au răstignit pe săvîrșitorul lor. Aveau oare să creadă neamurile în învierea lui Hristos numai pe spusele ucenicilor? Nu! Lucrul acesta nu se poate, nu se poate! Căci pe toate le-a săvîrșit puterea Celui înviat! [...] [Dar arhiereii și fariseii] izbutesc un singur lucru: să facă cunoscut mormîntul și să fie crezută prin aceasta învierea. «Și stăteau ostașii la mormînt, iar Iudeii alături de ei»” (în cuvintele la evanghelia după Matei).\nTalmudul, Codul da Vinci și filmografia Hollywood-ului După întruparea Dumnezeu-Cuvîntului, după propovăduirea, patimile, moartea, învierea și înălțarea Sa la cer – fapte care au împlinit nesmintit toate proorociile vechiului Testament despre venirea lui Mesia (a Unsului lui Dumnezeu) pentru mîntuirea neamului omenesc – rabinii (învățătorii Legii celei vechi) au fost siliți să plăsmuiască noi și mincinoase cărți prin care să defaime și să ascundă adevărul cuprins în sfintele scripturi ale vechiului și noului Testament. Aceste cărți (una mai smintită și mai fără de noimă decît alta, între care și Talmudul) băsmuiesc viața unui oarecare „Isus” din Nazaret, un începător de eres care ar fi vrut să strice rînduielile Legii și să se facă împărat în Israil amăgind norodul. Scrierile rabinice (și unele din așa-zisele „evanghelii apocrife”) plăsmuiesc întreaga viață a acestui răufăcător și necinstitor de Dumnezeu (și a ucenicilor săi5), însoțit cu o mare desfrînată (Maria din Magdala) și tată al unui fiu (Iuda pe nume), care la rîndul său ar fi fost întemeietor de eresuri. (Poveștile acestea sînt însoțite de hule și blesteme cu neputință de pomenit, arătînd ura neîmpăcată pe care I-o poartă Mîntuitorului vrăjmașul Satana și ucenicii lui, Evreii cei necredincioși.)\nAtîta vreme cît lumea a fost stăpînită de împărați și voievozi creștini (mai mult sau mai puțin), basmele rabinice au rămas tăinuite, fiind cunoscute doar în lumea evreiască. Odată ce creștinătatea s-a lepădat de Hristos – adică în vremea noastră, aceea a zisului „ecumenism”, adică a marii apostasii proorocite de Însuși Mîntuitorul și apoi de Pavel6 – nimic nu-i împiedică pe povățuitorii Iudeilor de azi să-și propovăduiască hulele la vedere în rîndul așa-zișilor „Creștini” care au mai rămas. Cele mai bune pilde sînt romanele Codul da Vinci și Evanghelia după Iuda, romane talmudice care s-au tipărit în milioane de exemplare (ca să nu mai vorbim de filmul făcut după cartea lui Dan Brown). Lucrul acesta (neîndrăznit în trecut) arată întărirea Evreilor și totodată slăbiciunea în credință a Creștinilor, care îngăduie nepăsători defăimarea Mîntuitorului Hristos, a Maicii Sale și a sfinților. Și, mai mult, unii dintre ei se lasă smintiți de poveștile scrise sau filmate, îndoindu-se de adevărul negreșit al evangheliei.7\nProducătorul și regizorul filmului Producătorul (omul cu banii) așa-zisului „documentar” de care vorbim e regizorul și scenaristul James Cameron, care a cîștigat nu de mult un premiu Oscar pentru Titanic. La ce a mai lucrat acest maestru? Printre altele, la seria Terminator, Battle Angel (Îngerul luptei), Avatar (avatar-reîncarnare), Strange Days (Zile ciudate), The Abyss (abis – prăpastia fără fund), Aliens (străinii „extratereștrii”, diavolii din văzduh adică), Rambo (Silvester Stallone el însuși). Iar regizorul este Simcha Jacobovici (născut în 1953, la Petach Tikvah, Israel, lîngă Tel Aviv), membru în mai multe organizații: Canadian Zionist Federation (Federația Canadiană Sionistă), Canadian Association for Ethiopian Jews (Asociația Canadiană pentru Evreii Etiopieni), International Congress of the World Union of Jewish Students (Congresul Internațional al Uniunii Mondiale a Studenților Evre).\nCred că nu mai trebuie spus nimic despre acești artiști și totodată „oameni de știință”, decît poate că arheologii Evrei zic că filmul este o glumă, mormîntul fiind al unei familii oarecare de Evrei, numele săpate în piatră fiind cele mai obișnuite în Israilul cel vechi. Nici cetățenii Evrei ai Ierusalimului nu s-au tulburat prea tare. Se zice că ei sînt mulțumiți de publicitatea făcută locului și că o femeie Evreică ar fi zis: „Înseamnă că prețul caselor noastre va crește, căci Creștinii vor vrea să locuiască aici.”8\n Note 1 Despre aceasta, canalul TV Discovery, zice în batjocură: „Dacă s-ar găsi rămășițele pămîntești ale lui Iisus, aceasta ar con- trazice ideea unei înălțări fizice la ceruri, dar nu și pe cea a unei înălțări spirituale”\n2 La înălțarea Domnului, cei doi îngeri în chip de bărbați le-au zis apostolilor: „Bărbați Galileeni, ce stați căutînd la cer? Acest Iisus care S-a înălțat de la voi la cer, astfel va și veni, în același chip cum L-ați văzut mergînd la cer” (Faptele Apostolilor 1:11). Și Însuși Hristos zice: „Atunci se va arăta pe cer semnul Fiului Omului, și vor plînge toate neamurile pămîntului și-L vor vedea pe Fiul Omului venind pe norii cerului, cu putere și cu slavă multă” (Matei 24:30). Așa citim și la Apocalipsa Sfîntului Ioan Teologul: „Iată, El vine cu norii, și orice ochi ÎL va vedea; și-L vor vedea și cei ce L-au împuns și se vor jeli din pricina Lui toate semințiile pămîntului. Amin!” (Apocalipsa 1:7). Și încă: „Am privit, și iată un nor alb, și Cel ce ședea pe nor era asemenea Fiului Omului, avînd pe cap cunună de aur și în mînă seceră ascuțită. [...] Și Cel ce ședea pe nor a aruncat pe pămînt secera lui și pămîntul a fost secerat” (Apocalipsa 14:14, 16). Și tocmai proorocia acestei veniri întru putere, spre judecata noroadelor, avea să întreacă răbdarea arhiereului Legii Vechi (care călca Legea) în noaptea așa-zisei judecăți, precum citim: „Iisus i-a răspuns: «(...) Și vă spun încă: De acum Îl veți vedea pe Fiul Omului șezînd de-a dreapta puterii și venind pe norii cerului.» Atunci, arhiereul și-a sfîșiat hainele, zicînd: «A hulit! Ce ne mai trebuie martori? Iată, acum ați auzit hula Lui!” (Matei 26:64, 65).\n3 „Iar dacă Hristos nu a înviat, zadarnică este atunci propovăduirea noastră, deșartă este și credința voastră!” (1 Corinteni 15:14)\n4 Mormîntul de pe Golgota, deasupra căruia sfînta împărăteasă Elena a ridicat o biserică în anul 336, locaș ce a fost refăcut de mai multe ori, ultima oară în 1810.\n5 Vezi (dacă poți!) piesa de teatru Evangheliștii a Alinei M. Pippidi.\n6 Sfîrșitul acestei lumi și a doua venire a Mîntuitorului Hristos nu se vor întîmpla pînă ce nu va veni mai întîi apostasia și nu se va descoperi mai întîi omul păcatului, fiul pierzării, potrivnicul, care se va înălța mai presus de tot ce Se zice sau Se cinstește ca Dumnezeu, încît să șadă el în Biserica lui Dumnezeu ca Dumnezeu, arătîndu-se pe sine-și că este Dumnezeu” (2 Tesaloniceni 23, 4).\n7 Așa a fost cu putință și filmul „științific” despre mormîntul lui „Jesus” și al „familiei sale”, pregătit de un film cu actori de acum câțiva ani („Misiune la Ierusalim, parcă. A fost programat și acum cîteva zile, la TV).\n8 Grea zicere! Creștinii ar fi bucuroși să locuiască în apropierea „moaștelor” Domnului Iisus! Aș zice că acea femeie Evreică știe ce spune, văzînd umanismul Ortodocșilor noștri, care și ei înțeleg că Mîntuitorul a fost doar un om „bun” (vezi, printre altele, colindele de așa-zisul „Crăciun”).\n","date":"01-05-2009","img":"https://axaneamului.ro/posts/magazine/axa-ii/16/sarcofagul-lui-jesus-christ/images/0.jpg","permalink":"https://axaneamului.ro/posts/magazine/axa-ii/16/sarcofagul-lui-jesus-christ/","series":["AXA ANUL II"],"tags":null,"title":"Sarcofagul lui „Jesus Christ”","youtube":""},{"author":"Vasile Vasiloi","categories":null,"content":"În marea confuzie creată de atacurile simultane ale „statului” „român” împotriva poporului român, nu mai putem observa toate fronturile. Astfel, primele două sau trei „nenorociri” ne epuizează atenția, restul loviturilor strecurându-se pe lângă nervii și sufletele noastre întinse și terfelite deja insuportabil.\nPrima pagină este dedicată de câteva luni „crizei financiare, globale, economice, etc” și creează fondul întregii noastre vieți, fond pe care apar toate celelalte. A doua problemă, al doilea subiect de îngrijorare este cel legat de pregătirea înrobirii globale, prin implantarea cipurilor în corpul uman — pașapoartele și actele de identitate cu cipuri nu sunt decât faze de trecere către implantul în corpul uman, care deja se face în unele locuri din lume. Desigur acest lucru de o importanță maximă este trecut pe locul al doilea și probabil se va încerca încă diminuarea importanței lui de către fii marelui architect.. Al treilea subiect — iar de acum; ordinea este cu totul întâmplătoare, după necesitățile zilei — este dezintegrarea învățământului și terfelirea profesorilor care au curajul de a se opune prostituării educației. Apoi - acestea trec de obicei mai puțin observate - stabilirea rupturii definitive între Basarabia și Țară, maltratarea și schingiuirea tinerilor de la Chișinău pentru păcatul de a fi români pe un pământ românesc ocupat, căsătoriile între homosexuali (atât de impuse de uniunea europeană și atât de dorită de unii dintre conducătorii de astăzi ai României), dreptul homosexualilor de a adopta copii și ... gripa porcină. (Împrumutul de la FMI a trecut mai la coada listei).\nAșa se face că „știrea” că a apărut un mare pericol pentru întreaga umanitate și că întreg globul pământesc se pregătește să-i facă față, trece oarecum neobservată. Cei care o privesc cu îngrijorare sunt cei care au porci, fiindcă ei își mai aduc aminte de ceea ce s-a întâmplat cu păsările acum trei ani. Cu puțină atenție și cu un efort minim de memorie, putem recunoaște debutul unui „exercițiu” care a mai fost făcut, după cum spuneam acum trei ani. E vorba despre gripa aviară. Așadar să ne amintim de păsări ca să pricepem porcii!\nDupă toată isteria care a avut ca punct de pornire un loc mult îndepărtat din Asia și o localitate corespondentă de la noi — Ceamurlia - și care a avut în centru acel mare pericol pentru omenire denumit gripa aviară, s-a constatat — cam în șoaptă - că nu a existat nici un virus al gripei aviare. Gripa aviară a însemnat distrugerea autonomiei economice individuale - la nivel de gospodărie țărănească - și statale - prin schimbarea pieței de carne de pasăre. La sfârșitul `arderii aproape de tot” a păsărilor din România s-a constat cu stupoare că gripa aviară a plecat așa cum a venit, adică imaginativ - doar că a luat cu ea, și asta nu mai e imaginație, o foarte mare parte din mijloacele de existență ale țăranului român și a „reglat” și problema producției autohtone a cărnii de pasăre.\nSă ne mai amintim că întreaga mass-media au manipulat la unison semănând panică - ca în proiectul radiofonic al lui Orson Wells cu marțienii — și desfășurând un program bine stabilit de îngrozire prin crearea imaginii unei lumi în agonie din cauza... găinilor din bătăturile țărănești.\nȘi încă să ne mai amintim de faptul că s-a creat o instanță unică „medicală” care dicta unde și dacă se mai ascunde virusul aviar, instanță care pur și simplu dicta forțelor de ordine care este următoarea „țintă”, și care își avea centrul la Londra. În acea perioadă Mișcarea Conservatoare, partid de tineret neparlamentar - apărut ca reacție la „politica” practicată în România de astăzi — trimitea un comunicat explicativ pentru acest fenomen. Reproducem întreg comunicatul referitor la gripa aviară, pentru a ne aminti de găini și a putea să înțelegem intențiile porcine.\nComunicat al Mișcării Conservatoare referitor la gripa aviară Ca urmare a soluțiilor falimentare ale autorităților de gestionare a „crizei gripei aviare”, prin proasta administrare a focarelor „confirmate” și a celor suspecte și prin răspândirea alarmantă a acestui virus care în cel mai scurt timp va pune stăpânire pe întreaga țară, provocând prejudicii majore economiei românești;\nca urmare a terorii mediatice la care este supus poporul român, printr-o campanie agresivă de politizare și promovare grețoasă (ne referim inclusiv la programul educațional) a unui subiect neclar care distrage atenția de la adevăratele probleme ale României și care creează confuzie;\nca urmare a măsurilor de violare a proprietății private prin distrugerea gospodăriilor, și prin colectivizarea meschină a păsărilor, nici măcar suspecte, (una din principalele surse de subzistență ale românilor), măsuri care provoacă foamete și frustrare într-un mediu care trăiește din ceea ce produce;\nca urmare a măsurilor de îngrădire a libertății cetățenilor, prin aplicarea nejustificată a carantinei care transformă poporul român într-un popor de cobai, asupra căruia se încearcă o nouă legare de glie, prin limitarea zonei de acțiune și conviețuirea într-o formă modernă de lagăr, plină de bariere (carantină) și focare;\nÎn baza Principiilor Doctrinare Fundamentale ale Mișcării Conservatoare:\nPrincipiul competenței: „Mișcarea Conservatoare consideră competența o condiție esențială pentru accesul la „orice funcție sau demnitate precum și pentru ocuparea oricărui post de specialitate, indiferent de nivel. Competența presupune conduită morală, pregătire profesională și capacitatea de îndeplinire a atribuțiilor specifice”;\nPrincipiul comunitar: „La baza relațiilor din interiorul Mișcării Conservatoare cât și în întreaga societate trebuie să se afle sentimentul solidarității umane, spiritul de comuniune și frățietate, respectul și înțelegerea, acestea găsindu-și justificarea în conștiința participării la un destin comun”;\nPrincipiul unității: „Mișcarea Conservatoare acordă prioritate absolută intereselor generale ale poporului în raport cu eventualele interese partinice proprii”;\nMișcarea Conservatoare consideră că României îi este impus de către UE să joace rolul „bolnavului închipuit” în scopul distrugerii inițiativei autohtone.\nRezolvarea problemei gripei aviare se pare că nu se regăsește pe aceste meleaguri. Prezența acestui virus de proveniență asiatică, transformat cu complicitatea autorităților și a mass-media, într-un veritabil bau-bau, în Romania, o țară săracă, care asemenea unei sugative preia toate problemele mapamondului (înscenările răpirii jurnaliștilor, amenințarea teroristă etc.) este cel puțin suspectă; foarte probabil, avem de-a face cu un virus cu un grad ridicat de selectivitate, mândru și extrem de precis. În drumul său nimicitor, virusul HSN1 ocolește țările vecine, fără perspective de integrare europeană (cu excepția Bulgariei) care nu prezintă simptome de îmbolnăvire, (inclusiv mentală) și care nu transformă acest subiect într-o problemă națională; prezența virusului H5NI1 a redemonstrat incapacitatea României de a gestiona o situație de criză. Soluțiile adoptate de autorități au aspect tragi- comic; asemeni unei piese de teatru, „marea ofensivă”, acest Blietz-krieg anunțat cu surle și trâmbițe s-a dovedit un veritabil fiasco: actorii în costume albe și-au preluat rapid rolul de măscărici, echipați cu „stropitori” care emană apă frumos mirositoare, ciudat de la o sursă putredă, care pute; masacrarea găinilor, acest holocaust al unor păsări simpatice, generatoare de expresii precum „minte de găină” și care stau la originea întrebării fără răspuns „cine a fost primul”, are un singur răspuns și o confirmare. Satisfacerea intereselor Uniunii Europene prin terorizarea populației, colectivizarea păsărilor vii care devin automat suspecte, înfometarea populației prin această desproprietărire și ca rezultat sporirea importului de pui și consumarea numai a celui cu pecetă europeană, de firmă;\ntentativele de îngrădire a populației în aceste țarcuri, (sub pretextul carantinei, inclusiv formei autohtone (ușoare), absolut PENIBILE), lagăre moderne indică o gravă batjocură față de populația României. Acest program de proveniență occidentală, aplicat cu supunere de către autorități este un experiment malefic aplicat unui popor necăjit, care joacă mai nou rolul de cobai. Se pare că acesta este rolul nostru în procesul de globalizare;\nse pare că România începe să-și schimbe forma de organizare administrativ-teritorială din județe în fo- care de gripă aviară. Dacă într-adevăr există aceste focare, de ce sunt supuse carantinei zonele cu tot cu populație, dacă tocmai acolo se află infecția, iar oamenii pot fi predispuși unui astfel de proces este un lucru deosebit de grav. Păsările, vinovate de transmiterea virusului zboară; barierele autorităților nu. Întreaga strategie de abordare a problemei este falimentară;\nla apariția virusului, România din nou a devenit închistată; nu a cooperat cu alte țări care recunosc problema, a pornit o campanie de lichidare a vieții păsărilor autohtone, în timp ce păsările din import primesc Ok-ul autorităților. De ce puiul, care, spre exemplu, umple Mc Donald's-urile din toată țara, ajunge în burțile românilor, numai unii dintre noi cunoaștem;\nRomânia face pe victima. Devenim încet un popor de 23 de milioane de suspecți, deși până în prezent nu s-a semnalat nici un caz de infecție la om! Doar cazuri suspecte care infirmă gripa aviară; sperăm să ne mulțumim cu atât, să nu înscenăm decese doar de dragul continuării acestei „afaceri“;\nproblemele cu adevărat importante ale acestei țări sunt mușamalizate de acest virus apărut de nicăieri, subiect extraordinar pentru presă și prilej de îmbogățire ale unor personaje care probabil exultă la această dramă prin care trec oamenii de rând;\ntrimiterea de probe la laboratoarele din Londra este lipsiră de orice fundament. Pot foarte ușor să fie trimise probe pozitive care să confirme prezența și gravitatea acestei amenințări.\nMișcarea Conservatoare consideră că: prezența gripei aviare în România face parte dintr-un plan bine pus la punct de către Uniunea Europeană în complicitate cu autoritățile române și are un scop foarte bine definit. Se poate afirma că gripa aviară este prima fază a colectivizării - pentru animale — de la noi. Foarte probabil, vor urma măsuri împotriva porcilor și a tot ce mai avem, ce se mai produce în acestă țară; devine din ce în ce mai clar că Ro- mânia, ca viitoare membră a Uniunii Europene trebuia să-și schimbe sursele de hrană; ideea că tot ce este autohton nu este bun, este catastrofală, împinge la o creștere a importului, devenind astfel dintr-un stat care se axa pe export în domeniul cărnii, o țară vasală, dependentă de resturile altora;\neforturilor „depuse” de remediere a situației, prezentate populației cu iz lacrimogen au fost dezastruoase. Prin măsurile aplicate s-a ajuns a extinderea ariei de acțiune a virusului; astfel autoritățile trebuie să își asume întreaga responsabilitate;\nconfiscarea și măcelărirea păsărilor au dus automat sărăcie și foamete. Reamintim că traiul în mediul rural se bazează tocmai pe ceea ce se produce, ce se crește. Acești oameni nu doresc și nici au posibilitatea să consume euro-puiul dumneavoastră!\nprin impunerea carantinei, oamenii au devenit izolați. Există situații în care nu s-au putut deplasa la locul de muncă. Omul este născut liber, nu ține de natura sa să fie îngrădit, asemeni unor vite „în cercul vostru strâmt!” păstrarea populației în presupusele focare este un act criminal, fapt de care autoritățile au ținut cont destul de târziu. Carantina ușoară este o invenție tipic balcanică, provenită din inventivitatea unor indivizi, tipică cei drept acestui popor;\nRomânia, prin precizia serviciilor secrete trebuia să cunoască dacă va fi victima unei eventuale agresiuni din partea virusului aviar. Precum în cazul inundațiilor nu s-a luat absolut nici o măsură concretă de prevenite; s-a stat cu brațele încrucișate și s-a așteptat această patimă cate nu este nici pe departe o simplă răceală de primăvară! În România nu s-a confirmat nici un caz de gripă aviară la om, asta nu datorită măsurilor autorităților, ci pur și simplu că acest virus nu este ce se vrea de fapt. Reprezintă doar un mediu propice de îmbogățire a unor parveniți și de satisfacerea unor interese externe. Nu ar mira pe nimeni daca în România s-ar înscena moartea unor indivizi „căzuți în ghiarele gripei aviare”. Avem stofă de actor și am demonstrat, E suficient!\nFără îndoială, subiectul gripei aviare a prins. Astfel, gravele probleme cu care ne confruntăm la toate nivelurile au fost aruncate într-o lumină chioară. Ne lăsăm orbiți de un subiect care arde retina, dar care asemenea luminii de bec, nu încălzește. Gripa aviară are aspect efemer într-o comparație cu situația reală a țării; asistăm neputincioși la un nou joc de interese, prin care se confirmă faptul că trăim într-o Românie, care după modelul Europei, devine bolnavă!\nScris de Biroul de Presă al Mișcării Conservatoare\nMiercuri, 24 Mai 2006, 20:00\nAstăzi gripa aviară este înlocuită cu gripa porcină. Am reprodus comunicatul Mișcării Conservatoare pentru că suntem exact în aceeași situație doar că nu mai este vorba despre păsări — iar virusul va purta cu siguranță un alt nume - ci despre porci. „Pornirea” gripei porcine este aceiași cu a gripei aviare - undeva departe, în îndepărtata Asie a apărut și a ucis și poate... chiar a devenit un pericol pentru umanitate!\nDar mai bine pentru mine ar fi să mă fac prooroc și să vă spun ce se va întâmpla mai departe cu această „în grozitoare, nemaiîntâlnită, feroce și ucigătoare” boală.\n(Aici încep viziunile porcine).\nÎn scut timp știrile despre evoluția frontului gripei porcine, se vor înmulți în așa măsură încât criza financiară globală, împrumutul la FMI - absolut criminal pentru viitorul României - implantarea cipurilor și transformarea noastră în animale, căsătoriile homosexualilor, distrugerea învățământului, problema Basarabiei - toate acestea și încă altele pe care din motive de spațiu nu le mai numim, vor trece pe planul al doilea. Se vor estompa.\nVinovată de tot răul din univers și mai ales pentru starea țării va deveni, pentru toată lumea, gripa porcină.. Se va crea (dacă nu s-a întâmplat acest lucru deja) o instanță o instanță medicală unică (probabil tot la Londra), ultra specializată în virusul porcilor, la care toată lumea va asculta cu teamă.\nVa apărea - după o perioadă în care ne vom fi îngrozit cu toții de „ravagiile” criminale ale acestui virus demn de a face parte din grupările teroriste ale lui Ben Laden — va apărea deci, și în țara noastră, în sfârșit, mult temutul virus porcin.\nEi bine, atunci bravul nostrum Minister al Administrației și Internelor, împreună cu performanta armată a României — care face cu cinste parte din NATO - vor acționa direct: vor urmări, vor depista, vor imobiliza și vor „arde aproape de tot” dușmanul cel rău și ticălos, acest pericol continuu pentru umanitate: porcul din cotețul țăranului român. Desigur, la această vastă și importantă desfășurare de forțe vor participa și alte ministere — de sănătate, de justiție, etc — și, de ce nu, întreaga țară, sub privirile îngrijorate ale conducătorului Traian Băsescu. Dar pe luptători nu îi va părăsi nădejdea și speranța în victorie. Și aceasta este justificat, fiindcă celălalt război — cel cu găinile — a fost încununat de victorii.. Firește, acum dușmanul este ceva mai mare ( cam pe la 100-150 de kilograme în viu) și, trebuie spus răspicat: porcu nu e ca găina. Cu siguranță se vor evidenția cei mai bravi dintre ei. Luptele care se vor da vor fi de-a dreptul crude și sângeroase. Dar toate acestea, spre salvarea poporului roman și — de ce să ne ferim de cuvinte mari? — spre izbăvirea întregii omeniri. Țara va mirosi a ignat iar noi vom fi martori — participanți — la scrierea unei noi pagini de istorie.\n(Aici se încheie viziunile porcine)\nDupă ce se va fi terminat această delirantă pagină din viața unui popor care nici nu știe ce i se întâmplă, pagină care ne va costa încă o parte din noi — încă o dată țăranii vor fi loviți, producția de carne porcină va dispărea cu totul din România, porcul european îi va lua locul - lucrurile vor reveni la „anormalul” de mai înainte. Urmează vacile, boii și mai apoi... noi.\nÎntrebarea care se pune este una singură: ce se poate face în această situație?\nAr trebui să ne opunem, în orice mod, tuturor măsurilor care vor fi luate în legătură cu acest nou tip de naționalizare. At trebui să înțelegem odată pentru totdeauna că nici un străin niciodată nu ne va face treaba noastră și nu va fi preocupat de binele nostru. Dacă noi nu facem ceea ce trebuie să facem, pentru noi și pentru țară, atunci nimeni nu va face. Cei din afară nu ne vor binele, ci ne vor avutul și, mai mult decât atât: ne vor chiar pământul. Ar trebui să vedem și să luăm atitudine. Ar trebui să înțelegem că ceea ce a fost scris pentru noi — credința în Hristos — este ceea ce trebuie să urmăm. Nu există, nu a existat și, cu siguranță nici nu va exista vreodată vreo uniune — oricum s-ar numi ea: sovietică sau europeană — care să aibă ca preocupare mântuirea noastră. Oare, cât de lipsiți de minte și de responsabilitate trebuie să fim să nu înțelegem toate aceste lucruri și să ne înregimentăm, să cooperăm, să devenim complici la uciderea propriului nostru popor, la distrugerea credinței noastre?\n","date":"01-05-2009","img":"https://axaneamului.ro/posts/magazine/axa-ii/16/razboiul-cu-porcul/images/0.jpg","permalink":"https://axaneamului.ro/posts/magazine/axa-ii/16/razboiul-cu-porcul/","series":["AXA ANUL II"],"tags":null,"title":"Războiul cu porcul","youtube":""},{"author":"Nil Arcașu","categories":null,"content":"În ultima vreme din ce în ce mai multe semne dovedesc că în Biserică dictează bunul plac, lupii în piele de oaie ținând în mâini frâiele credinței după legile Anei și Caiafei.\nCu ceva timp în urmă, în mai multe orașe din țară a avut loc un ciclu de conferințe inițiate de teologul Danion Vasile secondat de ieromonahii Ioan de la Petru Vodă și Hrisostom de la Iași, conferințe prin mijlocirea cărora poporul a luat cunoștință despre învățăturile Bisericii privitor la proiectele Uniunii Europene (între care promovarea ecumenismului, scoaterea orelor de religie din școli, adoptarea legislației privitoare la drepturile homosexualilor, dezincriminarea incestului și a prostituției, implementarea educației sexuale în școli, introducerea actelor biometrice) și impactul acestora asupra viețuirii creștine. Nu a fost trecută cu vederea nici tăcerea Sinodului și mai ales atitudinea ambiguă a ierarhilor BOR, obedientă structurilor și legilor anticreștine ale UE, precum în perioada guvernării comuniste. A fost pusă în discuție reacția cu totul neortodoxă a Sinodului și a multor slujitori ai altarului cu privire la îndosarierea electronică, făcându-se trimitere la sinoadele tâlhărești – precum cele din vremea lui Fotie cel Mare, Marcu al Efesului sau Maxim Mărturisitorul – unde predania și conștiința bisericească au fost ignorate cu desăvârșire. Maniera în care au fost abordate aceste teme, mai ales audiența de care s-au bucurat vorbitorii, au pus pe jar administrația bisericească hotărâtă să împiedice desfășurarea conferințelor.\nDe pildă, la Botoșani, pe preoții care au fost la conferință, protopopul i-a admonestat că s-au închinat la „oase de câine mort” (S-A REFERIT LA SFINTELE MOAȘTE ALE MĂRTURISITORILOR DE LA AIUD!).\nLa Piatra Neamț, protopopul le-a interzis în mod expres preoților din oraș să participe la conferință. Oare, dacă ar fi fost invitați pentru implementarea în Biserică a unor proiecte europene, „corecte politic”, financiar rentabile, însă vătămătoare duhului ortodox și conștiinței bisericești, cum s-ar fi purtat protopopii? Cu aceeași intransigență, respingând prosperitatea mamonei și arginții iudei, care astăzi oferă cu o mână, ca mâine să ia cu amândouă, potrivit clauzelor politice neștiute de nimeni, ocultate cu acrivie? Cu siguranță că nu, fiindcă, așa cum observa Sfântul Ioan Maximovici, mai marii Bisericii vor ceda frâiele acesteia în mâinile statului, care treptat o va seculariza atât de mult încât se va supune în cele din urmă antihristului – ierarhii invocând progresul și situația înfloritoare a Bisericii din punct de vedere administrativ. Profeție ce îndreptățește reflecțiile lui Ioan Ianolide, pătimitor al calvarului din temnițele comuniste: „E necesar ca Biserica să rămână liberă, independentă, și autonomă față de stat, tocmai pentru a putea încreștina statele. Pentru a putea încreștina lumea, Biserica trebuie să fie puternică, fiindcă altfel va fi obligată să se adapteze la niște realități necreștine, în loc să încreștineze ea lumea. Istoria ultimelor două milenii este impregnată de spiritualitatea creștină, dar nu putem să nu constatăm că semnele negative ale vremurilor, unele apărute în interiorul creștinătății (al Bisericii – n.n.), iar altele în afara ei. (…) Biserica restrânsă la rugăciuni, rituri, ceremonii și tradiții este inaptă să ducă lumea mai departe. Creștinismul formal, oricât este el justificat tradițional, până la urmă cedează prin incapacitatea lui spirituală și dinamică.” (Ioan Ianolide – Deținutul profet, Editura Bonifaciu 2009 p. 183-184).\nÎn urma conferinței de la Iași, unde osemintele mărturisitorilor ortodocși anticomuniști au izvorât mir, unii preoți din Moldova au solicitat ca acestea să fie aduse în bisericile propriilor parohii pentru a putea fi cinstite de credincioși. Și de această dată ateismul confraților în sutană a fost la mare înălțime. Dacă poporul „naiv” a fost receptiv, închinându-se cu evlavie moaștelor „necanonizate”, indiferența ori scolasticismul ecleziastic al liber-cugetătorilor „sfințiți”, nu le-a îngăduit acestora să-și învingă scepticismul politic corect și să se alăture poporului.\nRealități analoge epocii Mântuitorului, când, în vreme ce norodul Îl urma cu credincioșie sorbindu-i învățăturile și propovăduind pretutindeni minunile Lui, fariseii și saducheii – păstorii spirituali ai Templului/Bisericii, prevalându-se de „lege”, nu pricepeau nimic din cele ale Domnului, reproșându-I „necanonicitatea” demersurilor formal incorecte. „Strecurând țânțarul și înghițind cămila”, inimile lor se sminteau de dragostea Lui, iar ochii refuzau adevărul întrucât acestea nu se conformau literal prescripțiilor religioase ale legilor lui Moise – corectitudine care pe cunoscătorii legii i-a vătămat mai rău decât pe tâlharii de pe cruce propriile fărădelegi. Așa cum spune Ioan Ianolide, „în creștinism s-a cuibărit formalismul. Riposta severă a Mântuitorului împotriva împietririi iudaice în formalism trebuie dată acum și creștinătății formaliste. Ne-am închistat în dogme, idei, rânduieli, ritualuri și instituții. Dar trăirea în Duhul Sfânt nu trebuie să rămână la unele forme tradiționale. Nu se poate accepta nici anarhia formelor, dar nici claustrarea în forme. Mântuitorul a rupt convențiile iudaice, dar după două mii de ani, creștinătatea se trezește și ea convențională. Convențiile sunt o plagă subtilă ce se strecoară în comportamentul creștin spre a se adapta conjuncturilor. Ele sunt nesincere față de adevărul creștin, fie din ignoranță, fie din ipocrizie și lașitate”. (Opera citată, p. 166)\nRaționalismul ateist nu ocolește nici monahismul, frângându-i, precum se va arăta, chiar și pe ierarhi. De pildă, când relicvele izvorâtoare de mir au ajuns la una din mănăstirile de maici din nordul Moldovei, obștea, în pofida evlaviei arătată de stareță, nu s-a arătat prea impresionată, deoarece osemintele nu aparțin unor sfinți canonizați oficial. Mai mult, întrebat ce crede despre minunea petrecută la Iași, unul dintre cei mai populari părinți contemporani, susținător fervent al sfințeniei pătimitorilor ortodocși din închisorile comuniste, el însuși trecut prin moara sistemului, a declarat „neutru”: „nu știu ce să spun, nu am fost de față”. Ca și cum în ortodoxie minunile săvârșite de icoane ale Maicii Domnului ori moaștele Sfântului Gheorghe sau Cuvioasa Parascheva devin credibile numai dacă am fost de față…\nOare de ce, până și în Biserică, adevărul e cenzurat de simpatia/antipatia deghizată în atitudini așa-zis neutre, uitându-se că neutralitatea este o „plagă mascată sub înțelepciune, dar care în realitate e un rău ce macină puterile dinamice cutezătoare, eroice și martirice ale creștinismului” (Ioan Ianolide, opera citată, p. 167). Mitropolitul Teofan al Moldovei s-a dovedit la fel de „neutru”. A doua zi după conferință, când la invitația șefului ASCOR – Iași cei doi au mers la mitropolie pentru ca și înaltul ierarh să se poată închina sfintelor oseminte, acesta a transmis că se bucură de proslăvirea la Iași a relicvelor, însă nu se poate închina, întrucât conferința s-a ținut fără binecuvântare – deși se făcuseră demersuri repetate în acest scop, însă ițele birocratice ori dezacordul tacit al Înalt Prea Sfinției sale cu anumite orientări,a făcut imposibilă obținerea binecuvântării.\nFormalitățile fără de care a fost posibilă izvorârea mirului din sfintele moaște, minune ce dovedește că atunci când, din rațiuni personale, diplomatice, ierarhii refuză să binecuvânteze activități ce nu cadrează cu orientările european-globaliste, binecuvântează Dumnezeu, spre rușinea unora și încurajarea altora. Context care amintește cele spuse de diavol unui egumen din Sfântul Munte: „Dacă am pus căpăstrul pe conducători, eu îi duc unde vreau și tu vii cu bucurie în urma lor, socotind că mergi bine”. Situație pe care părintele Dionisie Ignat o descrie astfel: „Dușmanii ortodoxiei îi prind întâi pe conducători. Dacă îi prind pe conducători, tu ce să faci? Că vei zice «Episcopul, conducătorul, regele mi-a spus. Apoi el nu știe, că doar el este episcopul Bisericii? Ei, ș-atuncea noi ce să facem?»” (Starețul Dionisie – duhovnicul de la Sfântul Munte, Editura Prodromos 2009 p. 97) Ca atare conchide părintele: „Poți să fii tu arhiereu și orice dacă n-ai dragoste după scrierile (învățăturile) Sfinților Părinți, te-ai depărtat de Dumnezeu (Opera citată p. 99)\nCe ușor s-ar fi închinat lui Hristos întâistătătorii iudei, dacă ucenicii Săi s-ar fi spălat mai des pe mâini, iar El n-ar mai fi făcut minuni sâmbăta…\n","date":"01-05-2009","img":"","permalink":"https://axaneamului.ro/posts/magazine/axa-ii/16/itinerariul-apostaziei-sau-intre-inocenta-si-reavointa/","series":["AXA ANUL II"],"tags":null,"title":"Itinerariul apostaziei sau între inocență și reavoință","youtube":""},{"author":"Alina Glod","categories":null,"content":"Deși există o serie de opinii ale unor economiști de marcă ai României privind „necesitatea” împrumutului de la FMI, printre care enumerăm: creșterea rezervele internaționale, ameliorarea percepției mediului extern al țării și întărirea dorinței autorităților române pentru reforme structurale. Tot aceiași autori menționează că ameliorarea percepției este un punct critic cu caracter subiectiv ce ține de opinia unor agenții de rating privind dezechilibrul extern și politica fiscală prea relaxată și că dacă guvernul ar „investi” orice sumă în economie aceasta s-a putea reflecta prin ieșiri aproape duble de valută. Astfel, dacă avantajele împrumutului sunt complet incerte și țin mai mult de speculații intelectuale de comportament, dezavantajele sunt cu siguranță certe, mult mai mari și mai costisitoare.\nPrintre acestea putem menționa doar câteva, ridicând totodată semne de întrebare:\n- dacă datoria externă este majoritar privată, atunci de ce ar trebui statul să se împrumute pentru „a reglementa” situația, în condițiile în care banii sunt virați în sistemul financiar-bancar (BNR - bănci comerciale majoritatea cu capital străin), deci nu ajung propriu-zis în economia reală, iar el, statul, va trebui să plătească, mai apoi, din buzunarele fiecărui cetățean fiecare cent din acest împrumut, plus dobânda aferentă?\n- băncile străine nu pot fi constrânse să folosească banii rezultați din reducerea rezervelor minime pentru acordarea de noi credite în economia românească. Și chiar dacă ar face-o, existând deja semnale ale unei reveniri a activității de creditare, care ar fi destinația acestora? — o nouă creditare a populației sau a companiilor, multe din ele aflate deja în prag de colaps? Dacă mecanismul de creditare nu se schimbă, atunci infuzia de capital pe piața financiar-bancară nu numai că nu folosește, dar poate chiar accelera prăbușirea întregii economii prin supraîndatorare! Cât la sută din aceste fonduri este programată a se vita la nivelul fiecărei instituții bancare pentru schimbarea structurii activității de creditare și cît la sută pentru activitatea de depozit? Cât la sută din aceste fonduri se va canaliza pe promovarea constituirii de depozite, pe posturile de televiziune și alte mijloace media, cel puțin la fel de „acerbă” ca și în cazul creditării? În ce măsură băncile își vor revizui activitățile și structura costurilor interne? BNR nu poate impune nici o remediere în acest sens;\n- împrumutul dezavantajează din punct de vedere competitiv societățile cu capital autohton în raport de subsidiarele grupurilor străine care beneficiază de pachete guvernamentale în țările de origine, iar statul român nu se gândește la o revizuire de strategie privind încurajarea societăților naționale, dimpotrivă propune reduceri de cheltuieli și disponibilizări de personal;\n- condiționarea macroeconomică de către FMI privind „negocierea” unor parametrii de funcționare a economiei românești, deși o obișnuință a acestei instituții, contravine oricărei activități de creditare și susținere macroeconomică. Orice împrumut este în genere acoperit de evaluarea capacității de rambursare și/sau un plan de afaceri care să arate destinația împrumutului, mijloacele eficiente de atingere a scopului propus și prin urmare efectul lucrativ al împrumutului care să permită rambursarea creditului. Băncile nu vor impune niciodată clienților lor desfășurarea activității între anumiți parametrii, deoarece acestea nu înțeleg și nici nu-și propun să înțeleagă și să controleze „bucătăria” internă a firmelor, altfel indicatorii de bonitate ar putea fi stabiliți arbitrar și deci în defavoarea desfășurării firești a activității acelor agenți economici. Dacă orice creditor competent nu face o impunere de marjă privind modul de desfășurare a activității economice a companiilor creditate, impunând doar atingerea scopului - rambursarea împrumutului - și nu și mijlocul de atingere, atunci de ce FMI face acest lucru la nivelul unei țări? Nu e oare în măsură, neînțelegând procesul intim de desfășurare a activității economice dintr-o țară, să eșueze în programarea unor marje de manevră macroeconomice nerealiste sau chiar nefavorabile pentru această țară? Este cunoscut că, politica FMI vizează controlul cererii și refacerea echilibrului prin stagnare, ori, în condițiile actuale, restructurarea excesivă și reducerea cererii ar putea prăbuși și mai mult piața internă. De asemenea, există o serie de condiții „secrete” ale împrumutului de la FMI a căror consecințe, necunoscute deocamdată, le vom experimenta pe propria piele;\n- dacă într-adevăr singura soluție ar fi acest împrumut extern, atunci de ce nu se acceptă ca în schimbul banilor virați către societățile bancare cu capital străin din țara noastră, statul să dețină participații la aceste companii, proporțional cu valoarea investiției în sistem? O astfel de soluție ar fi din punctul meu de vedere (și a altora) mult mai viabilă și chiar mai echitabilă, evitarea plății unui împrumut este mult mai posibilă decât eludarea deciziei reprezentantului statului din Consiliul de Administrație a băncilor comerciale;\n- dacă problema pe care ar rezolva-o acest împrumut este reducerea dezechilibrului extern și susținerea cursului de schimb leu/euro, ce anume s-a făcut sau se preconizează a se face pentru echilibrarea contului curent al balanței de plăți a României? Este incertă măsura în care împrumutul poate restabili încrederea investitorilor străini în România și de a redresa creșterea Produsului Intern Brut, mai ales că odată cu împrumutul, țara noastră va fi inclusă în categoria țărilor cu risc din Europa de Est, alături de Ungaria și Ucraina, ducând în mod paradoxal la creșterea ratingului privind riscul de țară și nu la scăderea lui așa cum „se dorește”;\n- motivația privind faptul că împrumutul luat de la organismele internaționale ar putea determina evitarea recesiunii economice, menținerea competitivității companiilor românești, prin scăderea costurilor de finanțare, accelerarea lucrărilor de infrastructură, realizate de sectorul guvernamental, este pură speculație. Se dovedește clar că împrumuturile pompare de SUA și de alte economii s-au dus într-o gaură neagră, fără rezultate concrete în economie... Finanțarea fără un plan de acțiune și multă bunăvoință din partea tuturor partenerilor economici implicați în atingerea obiectivelor propuse este ineficientă și chiar împovărătoare pe termen mediu și lung pentru o națiune.\nAstfel, avem toată imaginea „necesității” unui împrumut de la FMI: ralierea autorităților române la „programul” FMI se face pentru a „apăra” cursul monedei naționale de șantajul băncilor străine, răspunzând astfel exact așa cum se dorea. Putem intui scopul „bunăvoinței” FMI — excesiva îndatorare în condiții stricte, impuse tot de FMI, la care FMI va veni cu o nouă „soluție” adoptarea timpurie a monedei euro, chipurile pentru reducerea costurilor acestor împrumuturi și o mai bună protecție macroeconomică de efectele crizei (generate tot de marile finanțe ale lumii). Astfel, pe lângă problemele actuale — criza și împrumutul —, statelor, care au recurs la această nefericită înțelegere, li se propune să intre „de facto” în zona euro, atenție, fără acordul Băncii Centrale Europene, pentru ca având deja probleme, în cazul României o inflație excesivă și un deficit extern ridicat, să intre în declin total și să pericliteze funcționarea întregii economii a Uniuni Europene.\n","date":"15-04-2009","img":"","permalink":"https://axaneamului.ro/posts/magazine/axa-ii/15/cioclul-lumii-contemporane/","series":["AXA ANUL II"],"tags":null,"title":"Cioclul lumii contemporane","youtube":""},{"author":"Theodor Codreanu","categories":null,"content":"(urmare din numărul trecut)\nUna dintre armele câștigătoare ale pașoptiștilor a fost ceea ce s-ar putea numi bătălia folclorului. Neștiind nimic despre români, apusenii solicitau dovezi de creativitate a acestui popor pentru care militau tinerii intelectuali pașoptiști. Era nevoie de probe că nu aveau de a face cu o populație barbară. Ecouri umoristice ale acestei situații întâlnim în povestirea Balta Albă a lui Alecsandri. Dar poetul, reîntors în țară, pornește la drum pentru descoperirea comorilor. Ele trebuiau puse sub ochii occidentalilor și era nevoie ca acestea să strălucească. Iar cea mai importantă comoară la care se oprește Alecsandri este poezia populară. El declanșează o acțiune de anvergură în toate provinciile românești. Bate el însuși în lung și în lac unele zone spre a da de pietrele prețioase, cu precădere balade. În 1844, Propășirea și Gazeta de Transilvania dădeau anunțuri în numele poetului spre a i se trimite material folcloric. Strădaniile vor fi încununate în anii 1852-1853, când vor apărea, la Iași, cele două volume de Poesii poporale. Balade (Cântice bătrânești) adunate și îndreptate de V. Alecsandri. Simultan, își scrie opera originală pe care o și face cunoscută prin traduceri, în Franța. Cu un efort susținut, traduce el însuși în franceză cele două volume de poezii populare, care vor apărea la Paris cu o prefață de Ubicini1. Cu un an mai înainte, apăruse versiunea londoneză a lui E. C. Grenville Murray, reeditată în 1859. În următorii doi ani, vor apărea alte tălmăciri în engleză și germană, datorită eforturilor lordului Henry Stanley și ale scriitorului Wilhelm von Kotzebue. În 1855, Alecsandri publică un răsunător articol, Prietenii românilor, rezultat al unor demersuri persuasive în fața acestora, când le prezintă comoara folclorică, pentru ca „să vă dovedească, domnilor, că poporul ce grăiește astfel e de neam latinesc, iar nu slav precum au îndrăznit a pretinde campionii panslavismului care s-au înșelat a crede că naționalitățile se pot scamota prin câteva note și manifestări diplomatice”2.\nO bătălie era câștigată. O bătălie era câștigată. Ubicini, Michelet și ceilalți sunt impresionați de frumusețea folclorului românesc și scriu despre el, oferind semne de legitimitate europeană unui popor ignorat până atunci. Conjunctura politică putea deveni favorabilă, în Occident, pentru făptuirea Unirii. În 1856, Alecsandri semnează alături de alți unioniști petiția către domnitorul Grigorie Ghica, prin care se cerea unirea Moldovei cu Muntenia. În același an, publica în Steaua Dunării celebra Hora Unirii. Dar Grigorie Alexandru Ghica va fi sacrificat, intrând în horă intrigile caimacamului Vogoride și ale altora și trebuind să părăsească tronul și să moară în exil. Memoriul adresat împăratului Napoleon al III-lea, prin care cerea sprijin în favoarea Principatelor, va fi contracarat de campania denigratoare din Moldova, culminând cu o broșură imundă a lui Nicolae Istrati. Abia după ce războiul Unirii va fi câștigat acest domnitor patriot va fi reabilitat în 1863, la 9 februarie, în Parlament, printr-o expunere de motive a lui Mihail Kogălniceanu. După 20 de ani de la revoluție, Alecsandri nota: „La 1848 orice armă a fost bună: istoria, geografia, etnografia, poezia poporală, datini strămoșești, limba mai ales... toate au fost întrebuințate cu succes pentru a proba că suntem de neam latin, că ne coborâm din Traian. Și lumea, în fine, ne-a crezut...”\nUnele voci consideră că bătălia folclorului câștigată de Alecsandri în fața Europei, în numele românității, se bazează pe un fel de impostură asociată cu un spirit de autosacrificiu ca poet. Cuvântul care a declanșat suspiciunea este îndreptate. S-a pus întrebarea cât de mult „a îndreptat” Alecsandri poeziile populare adunate, încât acestea să mai poată fi considerate folclor. Cercetătorii au arătat demult că metoda lui Alecsandri de publicare a folclorului nu este una științifică. Dar nu au mers niciodată atât de departe, încât să nege statutul de creații populare textelor din colecția Alecsandri. Pasul decisiv l-a făcut criticul Nicolae Manolescu într-un fragment din Istoria critică a literaturii române, publicat în 1991, în România literară, apoi ca prefață la volumul Poezii apărut la Fundația Culturală Română în 1993. El consideră că toate poeziile din antologia Alecsandri trebuie considerate opera lui Alecsandri, nicicum folclor. În consecință, Miorița ar fi capodopera bardului de la Mircești, cu nimic mai prejos decât Luceafărul eminescian. Argumentul existenței a peste o mie de variante la Miorița nu-l convinge pe critic. Acestea ar fi apărut după răspândirea prin scris a colecției Alecsandri. Și pentru a-și legitima teza, Nicolae Manolescu emite o mirare: „Succesul răspândirii acestor poezii și ușurința cu care au fost «însușite» arată că poporul s-a recunoscut în ele. Căderea în consum popular este, de altfel, evenimentul cel mai uimitor legat de această producție cultă prin care romanticii au simulat folclorul”3.\nDacă Nicolae Manolescu se mulțumește cu a emite doar presupuneri, punând la îndoială existența însăși a folclorului ca valoare artistică, dat fiind că variantele la Miorița sunt inferioare artistic versiunii Alecsandri, demonstrația acestei ipoteze o face Alexandru Bulandra, într-o amplă și elaborată lucrare, amintită deja. Ancheta pare a avea toate datele unei investigații temerare, fără cusur. Autorul are abilitatea de a nu apăsa pedala pe care pariază Nicolae Manolescu, aceea a imposturii, ci privește lucrurile din perspectiva autosacrificării lui Alecsandri ca mare poet, atribuind propriile creații poporului român spre a-i convinge pe străini de geniul acestuia în bătălia pentru emanciparea occidentală a patriei. Recunosc că la d-l Bulandra demonstrația este impresionantă. Este ade- vărat că specificul inconfundabil al unui popor este cristalizat de elitele lui. Extraordinara generație de la 1848 este, desigur, creatoarea națiunii române moderne. Pașoptiștii i-au dat suflul spiritual și unitate politică. Dar mai știu un lucru: că nimic nu e posibil fără arheitate, adică fără rădăcini. Nicolae Manolescu nu-și poate explica de ce poporul s-a recunoscut atât de deplin într-o creație ca Miorița, încât a creat atâtea variante. Și asta mai ales că Alexandru Bulandra dovedește că Alecsandri n-a avut la îndemână o baladă pe care s-o fi „îndreptat”, ci, pur și simplu, a creat-o el mai din nimic, având ca punct de plecare doar două colinde laice primite din Ardeal, Pecurariul streinel și Trei păcurărași. Varianta culeasă de Alecu Russo la Soveja n-a fost Miorița, ci o baladă oltenească, Toma a lui Moș devenită Toma Alimoș. Și Duiliu Zamfirescu a strigat împotriva lui Alecsandri în amvonul Academiei, arătând că nici o baladă românească nu rezolvă un conflict prin resemnare, ci prin luptă: „nu ca flăcăul voinic din Miorița care, în loc să pună mâna pe bâtă și să se apere, pune mâinile pe piept și face poezii”4. Argumentul acesta va deveni mană cerească pentru ideologii comuniști în tentativa lor de a elimina miturile naționale din cultura poporului român. În 1948, oportunistul Victor Eftimiu, voind să contribuie la schimbarea mentalități „învechite” a poporului român, insuflându-i optimism revoluționat, găsea vinovat pe ciobanul mioritic pentru că o femeie se sinucisese și nu avusese curaj să se lupte cu iubitul ei care o amenințase cu divorțul. Imbatabilul argument era: „Cunoașteți, desigur, faimoasa baladă a Mioriței, pe care unii o socotesc cea mai frumoasă poezie românească și pe care eu aș scoate-o din toate cărțile de cetire, întrucât cuprinde o monumentală lecție de lașitate, de renunțare...”5. Și comuniștii l-au ascultat, într-adevăr, interzicând Miorița odată cu Doina eminesciană! În 1950, la un secol de la apariția baladei, nu s-a scris nici un rând în presa românească despre Miorița, fiind, evident, scoasă și din manualele școlare. În acel an, constată Ton Filipciuc, doar la Freiburg a fost amintită balada. Interesant că stângismul antimioritic al lui V. Eftimiu se exersase într-un atac furibund la adresa lui Eugen Lovinescu, în 1942, acuzându-l pe critic că e bolnav de... mioritism6. Arma antimioritică s-a folosit și împotriva lui Eminescu, învinuit grav, în anii '50, de resemnare și de pesimism prin pana unor critici proletcultiști ca Ovid S. Crohmălniceanu. Ea a fost resuscitată după 1989 exact din aceleași rațiuni.\nDin această perspectivă, îi mai putem aduce o vină gravă lui Alecsandri: el a falsificat mitologia românească, lansând filosofia resemnării mioritice, prin care toți vitejii elitelor românești explică subistoria umilă a românilor și, spre a schimba lucrurile, vorbesc cu suveran dispreț despre mioritism. Acești bravi luptători contemporani vor fi, desigur, dezamăgiți să afle de la Duiliu Zamfirescu și din cartea d-lui Alexandru Bulandra că Miorița n-a existat, ca baladă, în folclor. Da, dar atunci pe cine vom mai acuza de micimea noastră ca popor dacă se prăbușește ciobanul mioritic, dacă mai dispare și biata mioriță năzdrăvană?! Suntem în epoca demitizărilor și putem, deci, spera că ne vom elibera de blestemul mioritic. Cu atât mai ușor, cu cât avem acum posibilitatea nesperată să aruncăm oprobriul asupra nefericitului Alecsandri, care, din prea multă dragoste de România aflată în fașă, a scornit această capodoperă pe care, rău prevăzător, a atribuit-o poporului, mințindu-i pe Ubicini și pe Jules Michelet. Abia în 1991-1993 s-a găsit un intelectual de curaj care, cum se cuvenea, tocmai la Fundația Culturală Română, destinată propagandei în străinătate, s-a hotărât să restabilească adevărul în fața Europei și a culturii naționale.\nȘi totuși Miorița nu e capodopera capitulării în fața istoriei. Și totuși Miorița nu e capodopera capitulării în fața istoriei. Mai mult de atât, nici măcar nu este opera lui Vasile Alecsandri, ci chiar folclor. Prefațatorul cărții lui Alexandru Bulandra, criticul Aureliu Goci, remarcând temeritatea demersului, strecoară o undă de îndoială, simțind pe ce nisipuri mișcătoare ne aflăm: „Alecsandri ar fi putut scrie Miorița, dar n-ar fi putut scrie și Meșterul Manole, din simplul motiv că circulația balcanică paralelă exclude un singur autor și face improbabilă o singură variantă originară”7. Dacă obiecția se admite, atunci trebuie să ne în- toarcem la martorul Alecsandri și să reactualizăm ce zice el că a îndreptat și ce nu: „Le-am respectat subiectul, stilul, forma și chiar multe rime incorecte, care fac parte din caracterul lor. Departe de a le fi aranjat conform gustului modern, le-am păstrat ca pe niște bijuterii...” Mai departe: „Comoara aparține poporului, care singur este în stare să producă minunății așa de originale”. Și: „dacă natura binevoitoare m-ar fi înzestrat cu un geniu atât de mare, ca să compun o Mioriță, un Toma Alimoș, un Mihu Copilu etc., m-aș fi simțit onorat și-aș fi fost destul de egoist ca să le public sub numele meu”8.\nS-a văzut limpede că atunci când Alecsandri a schimbat stilul popular cu al său, geniul nu l-a mai ajutat, stilul său biedermeierizân-du-se abia acum, ca să-l parafrazez pe Nicolae Manolescu. Ar mai putea fi și alte surprize. Dosoftei cunoștea tiparul poeziei populare, ca și pe cel cult. În Psaltirea în versuri el se slujește de ambele tipare. Firește, deținătorii logicii folclorului creat pe cale cultă sunt în măsură să aducă argumentul că unii psalmi au intrat în folclor sub formă de colinde. Ceea ce nu exclude realitatea modelării pe stil folcloric de către poetul cult. Dar cu peste 70 de ani înainte de Dosoftei cărturarii cunoșteau scenariul mioritic.\nÎn 1988, un harnic scotocitor basarabean prin manuscrise vechi, Pavel Bălan, a făcut o descoperire excepțională în Biblioteca „V. I. Lenin” din Moscova. Este vorba de Evangheliarul de la Elisabetgrad, compus din 317 file de pergament scrise de un copist necunoscut, discipol al lui Atanasie Crimca, în „unciala moldovenească”, între anii 1595 — 1606. Acest manuscris, păstrat în orașul țarinei Elisabeta, ajuns la Moscova, apoi, este o copie după evangheliarul vestitului caligraf-monah Simion, scris la Târnovo, în Bulgaria, în 1356. După invadarea Bulgariei de către turci, manuscrisul a ajuns la curtea lui Alexandru cel Bun, cumpărat de acesta, moment consemnat de o însemnare pe pagina 5. Evangheliarul a constituit multă vreme model pentru vestiții copiști moldoveni, actualmente aflându-se în Anglia. Una dintre copiile artistice este și Evangheliarul de la Elisabetgrad, opera unui copist anonim din Moldova. Manuscrisul este o capodoperă de artă miniaturală și caligrafică. Copistul trădează însă originalul în ceea ce privește miniaturile, pe care le „moldovenizează”. „Surpriza cea mare — ne mărturisește Pavel Bălan — a fost însă alta. Am deschis la întâmplare Evangheliarul de la Moscova și la pagina 146 am văzut povestită în imagini picturale... balada Miorița”9. Imaginile reproduse în paginile revistei, din păcate în alb-negru, refac, într-adevăr, scenariul epic din baladă cu o fidelizare tulburătoare. Apar principalii actori: cei doi ciobani complotiști sfătuindu-se, iar în altă imagine un cioban stând la sfat cu o mioară desprinsă de restul turmei. Peisajul este carpatin. Confruntând aceste miniaturi cu cele din modelul bulgar, Pavel Bălan constată că moldoveanul a schimbat imaginile. În originalul de la 1356, în pagina similară, apare ilustrat momentul nașterii Mântuitorului, când îngerii aduc vestea păstorilor. „Laicizarea” aparentă a copistului de la 1595 atestă că scenariul mioritic exista în mentalul popular din colinde, căci colindele vestesc nașterea lui Iisus. Altminteri, colindele sunt admise ca sursă primară a Mioriței și de către ultimul cercetător comentat aici, Alexandru Bulandra. Dar o asemenea mărturie picturală vine să restabilească adevărul alecsandrian asupra genezei baladei.\nDesigur, putem să nu considerăm relevantă proba surprinzătoare adusă de Evangheliarul de la Elisabetgrad. Numai că aceasta nu este singulară înainte de 1850, când s-a tipărit Miorița în gazeta Bucovina. Sunt contrariat că Alexandru Bulandra nu a luat cunoștință de cercetările lui Ion Filipciuc, care au venit și ca replică la pomenita aserțiune a lui N. Manolescu privind Miorița. Cea mai veche atestare a nucleului mioritic, tot de sorginte colindică, dar și cu elemente baladice, datează de la 1794 și o datorăm cercetărilor Școlii Ardelene, confirmând organica legătură dintre această mișcare și pașoptism în ceea ce privește ideea românității. Căpitanul Ioan Șincai, fratele mai mare al lui Gheorghe Șincai, a cules între anii 1792-1794 mai multe creații populare (doine, cântece de cătănie, colinde, strigături, orații de nuntă) din zona Năsăudului, între care primul text de model mioritic, intitulat de Ion Filipciuc O mioară zdrăvioară, după un vers pe care-l conține!10. Din păcate, textul a zăcut două veacuri în Arhivele Statului din Târgu-Mureș, fiind publicat abia în 1991, în Manuscriptum de către Elena Mihu și Dimitrie Poptămaș. Această variantă posedă întreg misterul arhaic al conflictului mioritic, pus de Alexandru Bulandra pe seama deformărilor ad-hoc ale lui Alecsandri, care au dus la varianta lui clasică. Colindele erau texte cu funcție ritualică în cele 12 zile și nopți dintre Anul Vechi și Anul Nou, simetrice celor 12 calende ale celor 12 luni ale anului. Ele narau, în vechime, faptele unui tânăr nelumit (alteori, ale unei fete) în confruntare cu un animal straniu, în fiecare colind acesta corespunzând semnului zodiacal, berbec sau mioară etc. Simbolul zodiacal cel mai frecvent și mai contradictoriu, la români, era Berbecul cu stele în coarne sau Mioara, ceea ce atestă sorgintea arhetipală pentru un popor de păstori, fapt care poate explica foarte bine de ce poporul și elitele românești s-au recunoscut în capodopera pe care N. Manolescu o atribuie exclusiv lui Alecsandri, uimit de amploarea „căderii în consum” a baladei. În textul cules de Ioan Șincai, motivul „mioarei zdrăvioare” e suprapus peste cel al șarpelui cosmic, care provoacă jertfa. Ion Filipciuc cutează o coroborare a acestor simboluri cu șarpele tomitan cu cap de oaie, aflat în Muzeul Arheologic din Constanța. Mioara „din cântec ar putea fi interpretată ca un semn iconic natural implicând jertfa umană cerută de un șarpe cosmic — o vietate celestă care nu se înduplecă nici în fața unor fenomene cosmice precum ploaia sau ninsoarea („măcar cât le-a ploua și le-a ninje”)11. Stratul arhaic, așadar, nu se referă la conflictul dintre ciobani, ci e unul ritualic, coborând din ispita perpetuat ceresc și lumindu-se în invidia fraților biblici Cain și Abel, autohtonizându-se în vreme, până la Alecsandri, în complotul mioritic.\nPrecedentul cel mai apropiat de scenariul mioritic datează de la 1843, când preotul catolic Petrás Incze János, din Cleja (Bacău) a cules de la ceangăi mai multe cântece, pe care le-a donat Academiei din Budapesta. Marea surpriză e că, printre acestea, este și o „Mioriță”, izbitor de apropiată de varianta Alecsandri12. Și acest text a rămas îngropat în arhive până a fost dezgropat în 1956 de doi folcloriști maghiari13. Variantele maghiare ale Mioriței ar putea contrazice opinia curentă că balada, spre deosebire de Monastirea Argeșului, este specific românească. Foarte probabil, motivele arhaice sunt de circulație europeană și orientală. Încă Alexandru Odobescu atrăsese atenția asupra fenomenului în studiul Răsunete ale Pindului în Carpați, Diochiul. Năluca. Mioara. Moș-Ajun (1861). Peste toate, însă, existența Mioriței la ceangăi poate fi un argument extrem de solid că această populație este de origine românească, deznaționalizată lingvistic și religios, dat fiind că nimic nu e mai străin de spiritul unguresc decât geniul mioritic. lar dacă e să mă întorc la semnificația bătăliei folclorului câștigată de Alecsandri și de generația lui, trebuie observat că folclorul românesc a fost și a doua oară combatant în mișcarea de unificare a românilor. S-a întâmplat în a doua Unire, cea Mare, de la 1918. De astă dată, protagonistul a fost Iuliu A. Zanne, cu monumentala lui lucrare în zece masive volume, Proverbele românilor. Nu Zanne s-a luptat direct, ci Ionel I. C. Brătianu i-a folosit opera, la încheierea Tratatului de la Versailles, în 1919. Atunci, propaganda maghiară, extrem de activă, era pe punctul să-i convingă pe europeni că România e o țară semibarbară, fără tradiții culturale și, în consecință, Europa ar fi greșit enorm lăsând Transilvania în grija acesteia. Lui Ionel I. C. Brătianu i-a venit ideea să aducă pe masa tratativelor cele zece volume ale lui Zanne. „Efectul a fost imens, scrie Mugur Vasiliu, îngrijitorul recentei ediții anastatice. Nici una dintre părțile prezente la negocierea reîmpărțirii spațiului european — cu alte cuvinte nici una dintre țările europene — nu putea opune o operă de asemenea anvergură”14.\nÎn 1918, europenizarea României devenea deplină. Idealul românității pașoptiștilor se vedea împlinit cu asupra de măsură.\n Note 1 Ballades et chants populaires de la Roumanie (Principautăs danubienns), Récueillis et traduits par V. Alexandri, avec une introduction par M. A. Ubicini, Paris, 1855.\n2 Alecsandri polemiza cu circulara apărută în Le Journal de Saint-Petersburg din 21 iulie 1848\n3 Nicolae Manolescu, V. Alecsandri: spiritul cult al folclorului, în „România literară”, an. XXIV, nr. 31, 1 aug. 1991; cf. și prefața la V. Alecsandri, Poezii, Editura „Fundației Culturale Române”, București, 1993, p.11.\n4 Apud Alexandru Bulandra, op. cit, p. 171\n5 Întâmplare relatată de Ion Filipciuc în „Miorița” și alte semne poetice, Biblioteca „Miorița”, Câmpulung Bucovina, 2002, p. 130.\n6 Victor Eftimiu, Eugen Lovinescu sau blestemul mioritic, în vol. Amintiri și polemici, Editura Cultura Românească, S.A.R., București, 1942.\n7 Aureliu Goci, Reactualizarea dosarului „Miorița”, prefață la Alexandru Bulandra, op. cit., p. 1.\n8 Scrisoare din 1874.\n9 Pavel Balan, O primă ilustrare a «Miori- ței»?!, în „Literatura și arta”, Chișinău, nr, 17 din 21 aprilie 1988.\n10 Cf. Ion Filipciuc, „Miorița” și alte semne poetice, p. 88.\n11 Ibidem, p. 91.\n12 Vezi originalul în dialectul maghiar și traducerea, în Ion Filipciuc, op. cit., pp. 91-93\n13 Cf. Pál Péter, Rajeczky Benjamin, Csángó Népzene (Cântece ceangăești), Budapesta, 1956. Dar cu doi ani mai înainte apăruse cartea lui Fárágo Jozsef și Jagamas János Moldvai Csángó Népballadák, în care există nu mai puțin de cinci variante ceangăești ale Mioriței.\n14 În Iuliu A. Zanne, Proverbele românilor din România, Basarabia, Bucovina, Ungaria, Istria și Macedonia, I-X, ediție anastatică, Editura Scara, București, 2003- 2004, citat din vol. I, p. 15.\n","date":"15-04-2009","img":"https://axaneamului.ro/posts/magazine/axa-ii/15/romanitate-si-occidentalizare/images/0.jpg","permalink":"https://axaneamului.ro/posts/magazine/axa-ii/15/romanitate-si-occidentalizare/","series":["AXA ANUL II"],"tags":null,"title":"Românitate și occidentalizare","youtube":""},{"author":"Danion Vasile","categories":null,"content":"În ultima vreme, în România, problema actelor cu microcipuri a luat o amploare ieșită din comun. Emisiuni, articole, polemici. Și multă, foarte multă manipulare.\nSpun asta pentru că am fost, la rândul meu, manipulat, și i-am manipulat pe alții. Rândurile mele nu sunt o cerere de iertare, deși pot fi înțelese și astfel. Ele sunt o chemare la mai multă atenție, într-o vreme în care mulți vor să ne manipuleze. Voi arăta aceasta foarte simplu, făcând referire la noile carnete de conducere. Carnete care nu au cip. Da, nu au cip. Și voi argumenta în acest articol de ce nu au.\nDar, mai întâi, câteva referiri la sursele de informații care și-au permis să ducă în eroare un mare număr de oameni.\nCea mai cunoscută luare de poziție îi aparține Comisarului șef Dănuț Ciubotaru – șef serviciu permise și înmatriculări, care, într-un interviu difuzat la o emisiune TV, a declarat: „Acest permis conține un cip căruia oricând putem să-i modificăm termenul de valabilitate administrativ” (http://apologeticum.wordpress.com/2009/02/26/permisul-de-conducere-are-microcip-confuzie-in-institutiile-statului/). Cine putea ști mai bine dacă permisul conține sau nu cip decât unul dintre șefii serviciului permise și înmatriculări?\nO anumită afirmație din emisiunea respectivă ar fi putut pune însă semne de întrebare telespectatorilor, cea în care comisarul afirma despre noul carnet de conducere că „este imposibil de contrafăcut”. E absurd să afirmi că e imposibil de falsificat un act, doar pentru că are microcip, întrucât există multe materiale care arată cât de simplu se poate clona un astfel de microcip…\nO poziție oficială a M.A.I. a fost făcută publică în răspunsul către Forul Ortodox Român: „În ceea ce privește noul model de permis de conducere, precizăm că acesta nu este un document electronic, neavând inclus un microcip” (http://rafaeludriste.blogspot.com/2009_02_01_archive.html – documentul scanat se găsește pe http://apologeticum.wordpress.com/2009/02/26/permisul-de-conducere-are-microcip-confuzie-in-institutiile-statului/).\nTrebuie spus că, înaintea acestui răspuns oficial, au existat multe materiale legate de cipurile din carnetele de conducere. Cea mai veche știre pe această temă este mai veche de patru ani: „Astăzi (19 ianuarie 2005) Comitetul pentru Transporturi din cadrul Parlamentului European a aprobat noul format standard pentru carnetele de șoferi.\nPermisul va avea aceeași formă ca și cartea de credit și va avea aceeași perioadă de valabilitate în toate țările membre UE. El va putea include un microcip cu informații despre posesor. Crearea unei noi legislații comunitare în domeniu are drept scop combaterea fraudelor ce au loc cu ajutorul documentelor auto. O altă țintă a schimbării reglementărilor este dată de creșterea siguranței rutiere” (www.europeana.ro/stiri/Acelasi carnet de conducere pentru toti cetatenii UE19012005.htm – www.europeana.ro este continuatorul www.uniuneaeuropeana.go.ro, unul dintre cele mai importante site-uri de informații legate de Uniunea Europeană).\nDin 2005 până în 2009 s-au făcut multe speculații privitoare la noile carnete de conducere. Iată câteva materiale: „Permisele auto vor avea un format unic în toate statele UE – Noile carnete de conducere vor avea încorporate microcipuri, care vor permite actualizarea datelor sau a fotografiilor conținute, precum și adăugarea, în mod periodic, a elementelor de securitate, vor avea termen de valabilitate administrativă de zece ani, iar statele membre ale UE vor putea extinde această perioadă până la 15 ani. Începând din 2013, toate permisele de conducere din Uniunea Europeană vor avea un format unic, înlocuind cele peste 110 modele de astfel de documente utilizate în acest moment în statele membre, schimbarea acestora urmând să fie făcută până în anul 2039. Potrivit unui comunicat al Parlamentului European, noile carnete de conducere vor avea încorporate microcipuri, care vor permite actualizarea datelor sau a fotografiilor conținute, precum și adăugarea, în mod periodic, a elementelor de securitate. Noile permise de conducere vor avea termen de valabilitate administrativă de zece ani, iar statele membre ale UE vor putea extinde această perioadă până la 15 ani” – (www.topbusiness.ro/romania/archive/article/Permisele+auto+vor+avea+un+format+unic+%EEn+toate+statele+UE.html).\nÎn presă au apărut diferite articole care spuneau același lucru: „Documentul, un card de plastic colorat în albastru și galben în care va fi încorporat un microcip, va conține câteva rubrici noi. Potrivit unui comunicat al Parlamentului European, microcipurile vor permite actualizarea datelor sau a fotografiilor conținute, precum și adăugarea, în mod periodic, a elementelor de securitate. (www.monitorulbt.ro/National/2008-09-25/Noii+soferi+vor+primi+permise+cu+microcip).\nPosturile de radio au preluat știrea: „Noul permis își va schimba și înfățișarea: va fi un card de plastic colorat în albastru și galben, va conține câteva rubrici noi și va avea încorporat un microcip de identificare. El va fi eliberat cel mai devreme în noiembrie 2008 și cel mai târziu în martie 2009” (www.radiofavoritfm.ro/2008/09/23/noile-carnete-de-conducere-apar-in-romania-in-cel-mult-6-luni/).\nLa fel au făcut și unele posturi TV: „Noul permis își va schimba și înfățișarea: va fi un card de plastic colorat în albastru și galben, va conține câteva rubrici noi și va avea încorporat un microcip de identificare”.\nDatorită acestor informații, mulți creștini din România au declarat că vor refuza noile carnete de conducere. Datorită acestor informații, la rândul meu am sfătuit – în emisiuni radio/tv sau conferințe – ca oamenii să refuze noile carnete de conducere.\nTotuși, poziția afirmată M.A.I. pe 24 februarie 2009 era clară: noile carnete nu conțin microcipuri. De unde știu că afirmația nu este mincinoasă? Datorită faptului că am luat legătura – direct sau indirect – cu oameni care lucrează în sistem. Oameni care mi-au confirmat că noile carnete de conducere nu conțin microcipuri. Poate că și ei mințeau… Dar am vorbit cu oameni care au făcut experimente, folosind pe post de cobai noile carnete de conducere. Rezultatul este același. Nu există niciun cip în carnete.\nAtunci, ce să spunem despre experimentul filmat, care a fost difuzat pe mai multe posturi TV, în care se vede cum explodează cipul din carnetul de conducere într-un cuptor cu microunde? Nu explodează cipul, ci pur și simplu banda magnetică se dilată până ce flama dă aparența unei explozii. Au mințit părinții care au făcut experimentul cu cuptorul cu microunde? Nu, nu au mințit. Ei au fost doar manipulați, pornind de la premisa că cipul se află în carnet, și au pus flama pe seama cipului.\nCine citește acest articol se poate gândi: dar dacă Danion Vasile manipulează, pentru a-i convinge pe oameni să primească carnetele de conducere cu cip-uri? E bine ca oamenii să își pună o astfel de întrebare. Și să caute să se lămurească, cercetând problema cât mai bine…\nIată o mărturie, primită de la o persoană de încredere, care a fost de față la un experiment cât se poate de grăitor:\n„Vă prezint, pe scurt, ce demersuri am făcut împreună cu doi părinți pentru a afla ceva concret și incontestabil adevărat. În urmă cu o săptămână am primit un permis auto nou de sacrificiu. Am fost împreună cu cei doi părinți la un specialist IT, fizician totodată – și care făcuse o scanare a permisului cu câteva zile mai înainte, numai în prezența părintelui X –, demonstrându-i că permisul NU are cip. De această dată, ne-a arătat la toți trei permisul în sursa puternică de lumină și, cu excepția hologramei, toată suprafața permisului este transparentă. Mai mult, la sugestia părintelui Y că cipul ar fi sub hologramă, a răzuit cu un bisturiu pelicula metalică, foarte subțire de altfel, și dedesubt nu se vede nicio suprafață opacă. Așadar, printr-o cercetare vizuală în sursa de lumină puternică, e clar că nu există nimic vizibil cu ochiul liber. Pentru că permisul era în posesia mea, după ce am ajuns acasă am pus permisul în cuptorul cu microunde. Nu s-a întâmplat nimic! Pentru a mă convinge, am pus în cuptor și un card RATB, care știți că are un cip prin care se validează cardul la urcarea în mijlocul de transport. Nu a făcut numai poc, ci o flamă deosebit de puternică și probabil ar fi luat foc dacă îl lăsam mai mult. Am descoperit și zona cipului de pe cardul RATB. Având și eu pregătire tehnică, îmi dau seama că aceste argumente sunt suficiente pentru concluzia că permisul auto nu este document electronic, dar am stabilit cu părintele X să filmez tot ce fac cu permisul și să încerc să merg cu el pentru o scanare pe care, de asemenea, să o filmez. Acestea sunt faptele. Ceea ce mă întristează pe mine foarte mult este faptul că ne-am lăsat cu multă ușurință manipulați; mai mult, am turnat gaz pe foc cu acel filmuleț, «dovada microcipului» în permisul auto. Poate nu ar fi fost lipsit de folos să fi vorbit cineva cu d-l comisar șef de la Botoșani – cum de nu a observat nimeni că nu e nici măcar din București? – sau să fi cerut și sfatul unui expert în tehnica microcipurilor. Dar sugestiile sunt lipsite de sens acum. Iertați-mă, vă rog, pentru îndrăzneală; eu nu sunt decât un creștin născut ortodox în urmă cu mai bine de 50 de ani, dar cu trăire ortodoxă de doar un an. Nu am educație și cultură teologică, sunt abia la grădiniță în cateheza ortodoxă, dar sufăr foarte tare când constat că uneori oamenii cu bune intenții, dar mai puțin atenți la cuvântul rostit, pot să genereze tocmai ceea ce se dorește: confuzie printre credincioși, neîncredere în duhovnici, dezbinare și mai ales, o cumplită spaimă că nu mai știm dacă drumul pe care mergem este cel spre mântuire sau cel spre iad. Dumnezeu să ne ajute luminându-ne, înțelepțindu-ne și călăuzindu-ne pașii și mai ales cuvintele către rostirea adevărului. Încă o dată vă rog să mă iertați pentru îndrăzneală. Doamne, ajută-ne!”\nAm văzut și eu carnetul de conducere respectiv… Mulți vorbesc despre carnetele de conducere fără să fi ținut un astfel de carnet în mână… Eu l-am ținut și m-am convins că nu are cip. Fiind pus în fața unei surse de lumină, se poate vedea ușor că e doar o bucată de plastic, nimic mai mult. Nu are microcip. Dacă ar fi avut, s-ar fi văzut. Dacă ar fi avut, ar fi explodat atunci când era pus în cuptorul cu microunde. Dar, după ce s-a îndepărtat partea cu folia metalică, în cuptorul cu microunde carnetul nu a avut nicio reacție fizică sau chimică.\nO părere care s-a bucurat de succes în curentul anti-cip a fost că microcipurile din carnetele de conducere sunt invizibile. Un specialist în micro-cipuri a explicat cât se poate de clar: chiar dacă există cipuri invizibile cu ochiul liber, pentru a fi citite ele au nevoie de un dispozitiv care să primească energia pentru a putea fi citite informațiile respective. Mărimea acestui dispozitiv este direct proporțională cu mărimea distanței de la care poate fi citit cipul. Or, din acest motiv un cip cu un dispozitiv microscopic nu poate fi citit de la distanță, cel puțin nu cele care sunt fabricate cu tehnica actuală…\nCred că ar fi bine ca luptătorii anti-cip să înțeleagă cât mai repede că, deocamdată, nu trebuie să ceară respingerea noilor carnete de conducere. Trebuie ca ierarhii, preoții, teologii, monahii, mirenii, să știe exact cum stau lucrurile.\nCea mai clară dovadă în privința faptului că nu există cipuri în carnetele de conducere ar fi trebuit să fie poziția M.A.I.: „În ceea ce privește noul model de permis de conducere precizăm că acesta nu este un document electronic neavând inclus un microcip” (http://apologeticum.wordpress.com/2009/02/26/permisul-de-conducere-are-microcip-confuzie-in-institutiile-statului/). Neavând însă încredere în stat, nici în reprezentanții săi, unii creștini consideră că poziția aceasta este mincinoasă. Într-o anumită măsură, le dau dreptate.\nOricum, faptul că noile carnete de conducere nu au cipuri nu este pentru mine un semn că vremea pecetluirii apocaliptice e mai departe decât credeam. Dimpotrivă. Manipularea legată de carnetele de conducere dovedește că se încearcă transformarea întregii problematici a actelor de identitate cu microcipuri într-o obsesie mistică a unor fanatici. Altfel, de ce ziarele care au scris despre cipurile din carnetele de conducere nu și-au cerut scuze față de cititorii pe care i-au manipulat?\nDe ce comisarul Dănuț Ciubotaru nu a fost sancționat de superiorii săi pentru răspândirea de informații false? Întrebările sunt multe. Răspunsurile, greu de găsit…\nNote:\n1. A apărut ideea cum că, inițial, noile carnete de conducere ar fi conținut cipuri, dar că ulterior s-ar fi renunțat la ele. Într-adevăr, legislația europeană permite includerea microcipurilor în noile carnete de conducere, dar a lăsat la latitudinea fiecărui stat aceasta. În România, deși noile pașapoarte au microcipuri (lucru impus de UE), noile carnete de conducere – nu.\n2. A apărut pe un site speculația că microcipul ar fi „conținut” în codul de bare. O idee absurdă, care dovedește o totală necunoaștere a problemei. În privința codului de bare de pe verso-ul carnetului de conducere, trebuie precizat că nu este controversatul cod EAN 13, (European Article Numbering = Numerotarea Europeană a Articolelor), care conține cei trei guarzi cu cifra 6. Este un alt sistem de codare.\n3. La o conferință ținută în orașul Piatra Neamț, o judecătoare mi-a trimis un carnet de conducere în care ar fi explodat un cip pus la cuptorul cu microunde. Am întrebat-o pe judecătoarea respectivă – despre care s-a vorbit mult în zonă – ce dovadă are că acolo a fost un cip. Răspunsul a fost că se înnegrise carnetul de conducere în locul în care s-a crăpat pelicula metalică. Aceasta e marea dovadă care i-a convins pe mulți să fugă de carnetele cu bucluc. Când am explicat că pelicula metalică, încălzindu-se, a ars plasticul din care e făcut carnetul, nu mi s-a mai adus niciun contraargument. Totuși, am observat, cu stupoare, cât de ușor se lasă manipulați unii creștini de astfel de justificări ce par superstițioase…\n4. Imediat după ce am început să vorbesc cu diverși creștini sau preoți despre faptul că nu există cipuri în noile carnete de conducere, am fost acuzat că dau înapoi de la lupta anti-cip etc. Am considerat că nu am dreptul să tac, lăsând oamenii să fie manipulați. Și cred că este mare vina celor care, deși nu au argumente privitoare la existența cipului în noile carnete, preferă să își apere ideile preconcepute în loc să se raporteze corect la realitate. Și să ducă lupta, cel puțin deocamdată, împotriva noilor pașapoarte, care au cip, și a viitoarelor buletine, care vor avea…\n","date":"15-04-2009","img":"https://axaneamului.ro/posts/magazine/axa-ii/15/doar-noile-pasapoarte-au-cipuri-carnetele-de-conducere-nu/images/0.jpg","permalink":"https://axaneamului.ro/posts/magazine/axa-ii/15/doar-noile-pasapoarte-au-cipuri-carnetele-de-conducere-nu/","series":["AXA ANUL II"],"tags":null,"title":"Doar noile pașapoarte au cipuri, carnetele de conducere nu","youtube":""},{"author":"Radu Gyr","categories":null,"content":"Puneți-mi lanțuri și cătușe\nsă sune scrâșnetul hain\nși mii de lacăte la ușe,\neu tot ceea ce-am fost rămân.\nSurpați asupra-mi munți și ape,\nputeți chiar să mă spânzurați.\nCu grele, negre târnăcoape,\ncredința nu mi-o sfărâmați.\nTârâți-mă, de vreți, sub șanțuri\nși îngropați-mi trupul stins.\nEu simt ca Făt-Frumos, din lanțuri\nputeri adânci de neînvins.\nPuteți să năpustiți tot iadul\nca să mă frângă până-n miez.\nEu stau în viscole ca bradul\nși tare, tare ca un crez.\n","date":"15-04-2009","img":"","permalink":"https://axaneamului.ro/posts/magazine/axa-ii/15/crezul/","series":["AXA ANUL II"],"tags":null,"title":"Crezul","youtube":""},{"author":"Radu Gyr","categories":null,"content":"Ești Doamne bun, eu pământean și rău\nȘi-n dragoste nu-ți semăn, nici în milă.\nDar, după răni, sunt chip din chipul Tău\nde păr dospit din cer nu din argilă.\nNu ți-am râvnit nici razele subțiri,\nNici tălpile străpunse de piroane.\nDar Tu mă faci părtaș în răstigniri\nși-ți tot îngân osânda din icoane.\nSfințit pe cruci pe care nu m-am vrut\nși de-nvieri pe care nu le-aș cere,\nnu știu: Tu te cobori la mine-n lut\nsau eu mă urc spre raiul Tău bând fiere?\nCu necerșita slavă mă încarci\nși-n cuie, când sfințenia mă frânge,\noftând mă uit la rănile-mi prea largi\nși-ți cresc alături, sânge lângă sânge.\n","date":"15-04-2009","img":"","permalink":"https://axaneamului.ro/posts/magazine/axa-ii/15/esti-doamne-bun/","series":["AXA ANUL II"],"tags":null,"title":"Ești Doamne bun","youtube":""},{"author":"Florin Stuparu","categories":null,"content":"Precum a început să se vadă cam de toată lumea, „libertatea” pe care Europa ne silește să o primim nu are drept scop nimic altceva decît desființarea oricărei libertăți adevărate și firești. Și aducem ca pildă legislația privitoare la creșterea vitelor, acel „sistem de supraveghere și control” care, din „grija față de om”, l-a făcut pe țăranul Român să lase cu totul această ocupație și să se apuce de căpșunărit în Spania sau de construcții în Italia și Israel.\nAstăzi, vedem că legea europeană chiar este pusă în lucrare, luînd ca pildă ce s-a petrecut în urmă cu un an, în preajma sărbătorilor de Paști. Să citim deci cîteva articole din presă privitoare la felul cum trebuie tăiați și vînduți mieii:\n„«Nu mă lasă să vînd mieii pe care i-am tăiat pentru că trebuia să predau crotaliile la medicul veterinar și apoi să se facă analiza cărnii», ne-a spus o femeie de la țară, prezentă ieri în piața centrală din Bacău.”\nÎntr-adevăr, precum ar trebui să știm, legea europeană poruncește ca fiecare patruped să poarte așa-zisele „mărci de identificare auriculară/crotali”, acești „cercei” urmînd să fie predați veterinarului, ca dovadă, la moartea animalului. Căci „nepredarea mărcilor de identificare auriculară/crotaliilor și/sau a pașapoartelor în cazul bovinelor, de la animalele sacrificate sau moarte” se pedepsește cu amendă. E de la sine înțeles că țăranii noștri nu au apucat să-și însemneze cu acești „crotali” toate animalele, și cu atît mai puțin mieii, urmarea fiind că dintru început nu îi pot vinde. Apoi:\n„ANSVSA (Autoritatea Națională Sanitar-veterinară și pentru Siguranța Alimentelor) a dat undă verde (asta era anul trecut) pentru funcționarea a peste 280 (astăzi, sînt cîteva) de abatoare și puncte de sacrificare a mieilor care vor ajunge pe masa de Paști. Dar, înainte de sacrificare, mieii trebuie anesteziați, pentru a nu se încălca regulamentele UE. Conform cerinței UE, «Bunăstarea animalelor ce trebuie sacrificate», mieii care vor ajunge pe masa de Paști vor trebui «amețiți» înainte de tăiere. Pentru aceasta, animalul va fi pus în contact cu un asomator electric [costă o mie de euro], care este un dispozitiv format din două bare confecționate din material conductor, care se conectează la o sursă de curent electric. Intensitatea acestuia se stabilește în funcție de greutatea și specia exemplarului. Procesul, prin care mielul va fi practic anesteziat, este pe placul asociațiilor și organizațiilor de protecție a animalelor, fiind o practică răspîndită la nivel european.”\nCăci, zice legea, „animalele identificate și înregistrate se sacrifică numai în unități de sacrificare autorizate sanitar veterinar”. Dar noi nu avem încă aceste abatoare europene, încît nu avem unde tăia milioanele de miei de Paști, chiar dacă aceștia ar purta „cerceii” legali.\nDar toate aceste legi privitoare la „sistemul de supraveghere și control” al animalelor țintește nu numai către ruinarea țăranului nostru, precum lesne se vede, ci și la îngrădirea libertății cetățeanului european Român. Căci grija față de „protecția consumatorului” nu este decît pricina ca stăpînirea să calce alte legi, care „garantează inviolabilitatea vieții private a cetățeanului”. De pildă:\n„Producerea, procesarea, depozitarea, transportul și comercializarea produselor de origine animală va fi verificată de echipe mixte formate din inspectori sanitari veterinari și pentru protecția consumatorilor. În urma protocolului semnat cu Ministerul Administrației și Internelor, autovehicolele aflate în trafic și care transportă produse agroalimentare sau animale vii vor putea fi oprite și verificate de filtre formate din medicii asistați de jandarmi [s. n., Axa]. În piețe și în alte locuri amenajate și autorizate să valorifice carne și produse de origine animală, medicii vor lucra inclusiv în zilele de sîmbătă și duminică. Amenzile pot fi între 1.000 lei și 3.000 lei. […] „Controalele de verificare întreprinse de către Direcția Sanitară Veterinară și Pentru Siguranța Alimentelor împreună cu Poliția, Jandarmeria sau alte instituții vor viza atât piețele […], cât și magazinele de carne, măcelăriile, supermarketurile, târgurile de animale și gospodăriile [s. n., Axa].”\nCu alte cuvinte, sîntem în stare de război civil (nesîngeros, cei drept)1, în care vrăjmașul este țăranul Român „primitiv”,„neevoluat” și „murdar”, adică infectat cu paraziți (de la gripă aviară, la trichinele și botulisme), o primejdie pentru orașul care – nu-i așa! – se străduiește să ajungă din urmă desăvîrșita civilizație apuseană. Și legea chiar este pusă în lucrare, precum citeam anul trecut:\n„Comercianți ilegali de carne de miel. Cinci bărbați din București s-au ales cu dosare penale după ce polițiștii i-au prins cu mașina plină cu miei. Comercianții ambulanți îi cumpărau de la ciobanii din Buzău, îi sacrificau și apoi îi vindeau în piețe fără acte. Comercianții ambulanți au rămas fără marfă: carnea a fost confiscată de Direcția Sanitar-Veterinară. Cei cinci bărbați s-au ales cu dosare penale. Ciobanii, în schimb, au fost amendați cu o mie de lei fiecare.” Sau, tot un fapt de anul trecut: „Un fermier2 a amenințat cu sinuciderea dacă i se confiscă mieii. Fermierul din Constanța avea de gând să-i vândă în piață, deși nu îi tăiase, așa cum cere legea, într-un abator specializat. Fermierul spune că a procedat la fel ca anul trecut. A tăiat mieii în curte și a plecat să ia aviz de la veterinar. Acum însă, legea spune altceva: animalele trebuie sacrificate doar în abatoare specializate. Polițiștii i-au confiscat mieii, 20 la număr și l-au amendat…”\nȘi așa mai departe. Dar este doar începutul; cine va trăi va vedea unde ajungem.\nPost scriptum: Paștile la Români Lăsînd la o parte strîmbele legi europene, să vorbim puțin aici și despre „obiceiurile noastre tradiționale” de Paști, între care unul din cele mai însemnate este jertfirea și mîncarea mieilor în Duminica Învierii Domnului Hristos Iisus. De unde vine acesta la Ortodocșii noștri mai mult sau mai puțin credincioși?\nSă citim la Vechiul Testament despre Paștile cel vechi ale Evreilor ce aveau să se slobozească din robia egipteană. Acolo, Dumnezeu le poruncise lui Moisi și lui Aaron așa: „Apoi a grăit Domnul cu Moisi și Aaron în pămîntul Egiptului și le-a zis: «Luna aceasta să vă fie începutul lunilor, să vă fie întîia între lunile anului. Vorbește deci la toată obștea fiilor lui Israil și le spune: În ziua a zecea a lunii acesteia, să-și ia fiecare din capii de familie un miel; cîte un miel de familie să luați fiecare. (…) Și să luați sau un miel sau un ied, să-l țineți pînă în ziua a paisprezecea a lunii acesteia și atunci toată adunarea obștii fiilor lui Israil să-l junghie către seară. Să ia din sîngele lui și să ungă amîndoi ușorii și pragul cel de sus al ușii casei unde au să-l mănînce. Și să mănînce în noaptea aceea carnea lui friptă la foc; dar s-o mănînce cu azimă și cu ierburi amare. (…) Ceea ce va rămîne pe a doua zi, să ardeți în foc. Să-l mîncați însă așa: să aveți coapsele încinse, încălțămintea în picioare și toiegele în mîinile voastre; și să-l mîncați cu grabă, căci este Paștile Domnului. În noaptea aceea, voi trece peste pămîntul Egiptului și voi lovi pe tot întîiul născut în pămîntul Egiptului, al oamenilor și al dobitoacelor, și voi face judecată asupra tuturor dumnezeilor în pămîntul Egiptului, căci Eu sînt Domnul. Iar la voi, sîngele va fi semn pe casele în care vă veți afla: voi vedea sîngele, și vă voi ocoli și nu va fi între voi rană omorîtoare, cînd voi lovi pămîntul Egiptului. Ziua aceea să fie spre pomenire și să prăznuiți într-însa sărbătoarea Domnului, din neam în neam; ca așezare veșnică s-o prăznuiți! (…) Păziți sărbătoarea azimilor, că în ziua aceea am scos taberele voastre din pămîntul Egiptului! Păziți ziua aceasta în neamul vostru ca așezămînt veșnic!3 Începînd din seara zilei a paisprezecea a lunii întîi și pînă în seara zilei a douăzeci și una a aceleiași luni, să mîncați pîine nedospită (…)!»” (Ieșirea, capitolul 12).\nIar această jertfă a mielului a fost dată de Dumnezeu pentru a o închipui pe aceea a lui Iisus Iar această jertfă a mielului a fost dată de Dumnezeu pentru a o închipui pe aceea a lui Iisus, ca astfel Evreii să înțeleagă că El este Hristosul, „Mielul lui Dumnezeu care ridică păcatul lumii” (Ioan 1:29).\nDespre această taină a Pashei vorbește Pavel cînd le scrie Evreilor așa: „Prin credință a rînduit [Moisi] Pasha și vărsarea sîngelui, ca să nu se atingă pierzătorul [îngerul Domnului] de cei întîi-născuți ai lor” (Evrei 11:28). Stih care trebuie lămurit neapărat, pentru a înțelege legătura dintre Paștile Iudeilor și Jertfa Mîntuitorului. Și iată cum îl tîlcuiește Sfințitul Teofilact: „[…] «vărsarea» sîngelui aceluia, adică ungerea pragurilor de sus și a ușorilor casei celei sfințite a Evreilor, mai-nainte închipuia ungerea cu stăpînescul sînge al lui Hristos, prin care ungîndu-ne noi, Creștinii, scăpăm de cel ce pierde în noaptea vieții acesteia pe întîii-născuți ai celor neunși. Deci Moisi, crezînd atunci că ungerea sîngelui îi va păzi pe cei întîi născuți, a poruncit norodului să facă aceasta. Și, măcar că acela a fost sînge de miel, totuși a arătat o atît de mare putere fiindcă închipuia sîngele stăpînului Hristos.” La care Cuviosul Nicodim Aghioritul aduce încă și alte adăugiri, spre deplina noastră luminare: „Căci noi ungem trupul ca pe o casă […]. «Pragul» de sus al «casei» noastre sînt în chip simțitor limba și buzele, iar în chip gînditor este cuvîntarea [«rațiunea», n. m.] sufletului. Cei doi «ușori» sînt partea cea mînioasă și cea poftitoare – după Teodorit și […] Grigorie al Nissei – sau lucrarea și cuvîntul, adică deprinderea și lucrarea mișcărilor și a dogmelor minții bine deschizîndu-se și închizîndu-se din vederi. Fiindcă este oarecare măsură a înțelegerii, precum zice Teologul Grigorie (în Cuvînt la Pasha). Apoi, «ușa» sînt cele cinci simțuri ale noastre – după Sfîntul Chiril. Sau, prin «ușă» se înțelege Hristos – după același Chiril. Iar «casă» mai e și Biserica. Deci cel ce voiește a nu pătimi vreun rău de la pierzătorul să nu iasă afară de «ușa casei» sale, să nu se depărteze de la biserică, sau să nu iasă afară dintru sine-și. Căci, cînd ne aflăm în patimi, atunci ieșim pe «ușă», iar dacă ne vom întoarce întru sine-ne – întorcînd toată mintea și cuvîntul în «casa» noastră, adică în inima noastră – atunci scăpăm de pierzătorul – după același dumnezeiesc Chiril” (în subînsemnarea tîlcuirii epistolei către Evrei).”\nÎnsuși Mîntuitorul Hristos a păzit această poruncă a Legii lui Moisi, precum citim la Matei:\n„Iar în ziua cea dintîi a Azimelor, ucenicii au venit la Iisus, zicîndu-I: «Unde vrei să-Ţi gătim să mănînci Paștele?» Iar El le-a zis: «Mergeți în cetate la cutare, și spuneți-i: Învățătorul zice: Vremea Mea este aproape. La tine vreau să fac Paștele cu ucenicii Mei»” (Matei 26:17, 18).\nStihuri pe care Ioan Hrisostomul le tîlcuiește așa:\n„ – Dar pentru care pricină a sărbătorit Iisus Paștele?\nPentru a arăta pînă în ziua cea din urmă, prin tot ce a făcut și a spus, că nu este împotriva Legii.”\nIar Matei urmează:\n„Și, pe cînd mîncau ei, Iisus, luînd pîinea și mulțumind, a frînt și a dat ucenicilor Săi, zicînd: «Luați, mîncați! Acesta este trupul Meu.» Și, luînd paharul și mulțumind, l-a dat lor, zicînd: «Beți dintru acesta toți! Acesta este sîngele Meu, al legii celei noi, care pentru mulți se varsă, spre iertarea păcatelor»“ (Matei 26:26-28).\n„Dar pentru care pricină a săvîrșit Taina aceasta în timpul Paștilor?\n– Ca să afli cu orice prilej – zice același Ioan Gură de Aur – că El este Legiuitorul Vechiului Testament și că acelea din Vechiul Testament au fost mai-nainte închipuite pentru cele din Noul Testament. De aceea, acum a pus adevărul în locul mai-nainte închipuirii. Seara era dovada împlinirii vremurilor, dovadă că faptele pentru mîntuirea oamenilor au ajuns la sfîrșit. […]\nDacă înainte-închipuirea a slobozit norodul Iudeu dintr-o robie atît de grea, atunci cu mult mai mult adevărul va slobozi lumea și va fi o binefacere pentru oameni. De aceea n-a dat Sfintele Taine mai dinainte, ci cînd trebuia să înceteze legea Vechiului Testament. Hristos a pus capăt celei mai mari sărbători a Legii Vechi și i-a mutat pe ucenici la o altă masă, la o masă prea-înfricoșată, zicînd: «Luați, mîncați! Acesta este trupul Meu.» […]\nȘi iarăși vorbește de pricina morții: «care pentru mulți se varsă spre iertarea păcatelor». Și adaugă: «Aceasta s-o faceți spre pomenirea Mea» (Luca 22:19). Ai văzut cum îi scoate și îi îndepărtează pe ucenici de obiceiurile iudaice? După cum săvîrșeați Paștele iudaic – le zice Hristos – spre pomenirea minunilor din Egipt, tot așa săvîrșiți-l și pe acesta spre pomenirea Mea. Sîngele acela s-a vărsat spre mîntuirea celor întîi-născuți din Egipt; acesta însă spre iertarea păcatelor întregii lumi, căci «acesta e sîngele Meu, care pentru mulți se varsă, spre iertarea păcatelor». A zis aceste cuvinte și pentru a arăta prin ele că patima și crucea sînt o Taină, dar și pentru a-i mîngîia pe ucenici. Și, așa cum Moisi a zis: «Aceasta este vouă pomenire veșnică», tot astfel a zis și Domnul: Spre pomenirea Mea, pînă ce voi veni. De aceea a zis și: «Mult am dorit să mănînc Paștele acesta cu voi» (Luca 22:1), cu alte cuvinte: Mult am dorit să vă dau vouă lucrurile acestea noi, să vă dau un Paște prin care vreau să vă fac oameni duhovnicești. […] Dar poate că voi fi întrebat:\n– Așadar ce? Trebuie să mai prăznuim și Paștele vechi?\n– Nicidecum! De aceea a zis Hristos: «Aceasta s-o faceți întru pomenirea Mea», ca să-i îndepărteze de Paștele Vechiului Testament. Dacă Paștele acesta nou dă iertare păcatelor – precum și dă – Paștele cel vechi e de prisos. Și, așa cum Paștele Iudeilor e legat de amintirea binefacerilor făcute lor în Egipt, tot astfel Domnul a legat strîns de Tainele acestea amintirea binefacerilor Sale, închizînd și prin aceasta gurile ereticilor. Cînd ei ne întreabă: De unde se vede că Hristos S-a adus jertfă? – noi le închidem gura, în afară de alte dovezi, și cu cele scoase din Tainele acestea. Într-adevăr, dacă Iisus n-a murit, ce rost mai au Tainele pe care le săvîrșim?” (în cuvintele la Matei).\nTrebuie să știm că obiceiurile iudaice ale Legii Vechi nu au pierit dintr-o dată și nici peste tot. Din ele s-au născut toate ereziile (credințele cele rele) creștine, care au fost răspîndite de Evrei în toată lumea. Nu este locul și vremea să vorbim despre acestea aici, dar ar trebui să citim epistolele lui Pavel, ca să vedem cît s-a luptat apostolul pentru a dezrădăcina (de pildă) tăierea împrejur sau pentru a-i face pe Evrei să mănînce carne de porc. Ceea ce ne interesează aici este că jertfa mielului, pe care o săvîrșim din „datină” după 2000 de ani de creștinism, arată neîntemeierea noastră teologică, nepriceperea jertfei Mîntuitorului (Sfînta Taină a Împărtășirii) și – într-un cuvînt – socoteala noastră trupească, ce nu se poate ridica la înțelesurile duhovnicești ce ni s-au dat prin Sfîntul Botez.\nAceasta se vede la toate sfintele praznice, pe care le săvîrșim întotdeauna cu multă mîncare și băutură, pînă la sațietate și nu de puține ori pînă la îmbolnăvire. E de ajuns să vedem cît s-a mîncat și s-a băut la Învierea de anul trecut, după cum au scris ziarele:\n„Să prăznuim deci nu cum este obiceiul în adunările norodului, ci precum place lui Dumnezeu. Nu lumește, precum vrea stăpînitorul lumii acesteia [diavolul] (Ioan 14:30), ci mai presus de lume, duhovnicește.\n„În aceste zile [2008], se vînd peste 4 milioane de miei, 100 milioane de ouă, opt milioane de cozonaci și 200.000 hectolitri de vin. […] De Paște se vor tăia în acest an în jur de 3-4 milioane de miei si iezi. Se ciocnesc peste 100 milioane de ouă. […] Cu două saptămîni înainte de Paște, românii cumpără din magazine aproximativ 4 milioane de ouă, ne-a declarat presedintele Uniunii Naționale a Crescătorilor de Pasări (UNCPR), Ilie Van. «Înainte de sărbătoarea pascală, vînzările de ouă cresc cu 50% față de orice perioadă normală a anului. Nu trebuie să uităm că și țaranii vin cu ouă la piață și că oamenii de la sate consumă ouă de la găinile proprii. Ţăranii au cam 30 milioane de găini, care produc în jur de 15 milioane de ouă pe zi. Într-o saptămînă, la țară se obțin cam 100 milioane de ouă. 20 de milioane dintre acestea ajung tot la oraș, la rude. Alte 30-40 milioane de ouă reprezintă autoconsumul.”4\nMult s-au străduit Sfinții Părinți ai Bisericii să curme acest fel trupesc de petrecere a sfintelor zile de prăznuire. De pildă, Sfîntul Grigorie Teologul zice așa:\n„Să prăznuim deci nu cum este obiceiul în adunările norodului, ci precum place lui Dumnezeu. Nu lumește, precum vrea stăpînitorul lumii acesteia [diavolul] (Ioan 14:30), ci mai presus de lume, duhovnicește. Nu cu cele ce ne sînt plăcute nouă, ci cu cele ce sînt plăcute Celui ce este al nostru (adică de un neam cu noi după omenire), iar mai vîrtos cu cele ce sînt plăcute Celui ce este Stăpîn al nostru (după dumnezeire). Nu cu cele ale neputinței și neascultării, ci cu cele ale vindecării și mîntuirii. Nu cu cele ale zămislirii și nașterii celei trupești, ci cu cele ale înnoirii și nașterii celei duhovnicești. Și cum va fi aceasta? Să nu punem cununi de flori și verdeață la pragurile ușilor, să nu facem jocuri, să nu împodobim ulițele, să nu ospătăm ochiul, să nu îndulcim cu sunet de fluier și zicături auzul, să nu muierim mirosul cu parfumuri, să nu curvim gustul, să nu facem hatîr pipăirii. Căci acestea – zic adică simțurile, neînfrînîndu-se – sînt căi lesnicioase spre răutate și intrări ale păcatului. Să nu ne subțiem și să ne moleșim cu îmbrăcăminte moale alunecoasă împrejurul trupului și a cărei bunătate este a se păstra netrebnică. Nu cu raze de pietre, nu cu străluciri de aur, nu cu meșteșuguri de vopsele, care mint frumusețea cea firească și s-au născocit împotriva chipului celui făcut de Dumnezeu. Nu cu ospețe, cu cîntece și cu beții, cu care știu înjugate paturile și curviile. Căci ale dascălilor celor răi (precum sînt adică ospețele și bețiile) rele le sînt și învățăturile, iar mai potrivit să zic, ale semințelor celor rele, rele le sînt roadele. Să nu facem mese înalte cu grămezi de cărnuri și de bucate, gătind și pricinuind desfătări pîntecelui. Să nu alegem vinurile cele tămîioase și mirositoare, dresurile și îndulcirile bucătarilor, mirurile cele de mult preț. Nici marea și nici pămîntul să nu ne facă daruri din baliga cea de noi cinstită, căci așa știu eu a prețui desfătarea. Să nu ne silim a ne întrece unul pe altul cu neînfrînarea. Căci neînfrînare e la mine tot ce este de prisos și mai presus de trebuință, și mai ales cînd alții sînt flămînzi și lipsiți, făcuți dintru același pămînt și frămîntătură.\nCi acestea să le lăsăm Elinilor5, și trufiilor și praznicelor lor, acelora care numesc «dumnezei» pînă și pe cei ce se bucură de mirosul jertfelor de dobitoace și care așadar îl slujesc și-l cinstesc pe dumnezeul lor cu pîntecele, răi cu adevărat, fiind scornitori, propovăduitori și ucenici ai răilor draci. Iar nouă, care Îl închinăm pe Cuvîntul cel ipostatic al Tatălui, ne trebuie ceva ca să ne desfătăm? Să ne desfătăm în cuvîntul cel despre Dumnezeu și despre cele dumnezeiești, și în legea cea dumnezeiască […], ca astfel desfătarea să fie potrivită și nu departe de Cel ce ne-a chemat.”\n Note 1 Să ne amintim de ce s-a întîmplat acum doi (trei?) ani, cînd, de teama gripei aviare, au fost închise de către trupele de jandarmi și de poliție localități întregi și chiar străzi din București.\n2 Am uitat să spun: nu mai sînt țărani în România, toți sînt fermieri, măcar că nu au ferme, ci obișnuitele gospodării românești, modeste de cele mai multe ori.\n3 Adică veșnic atîta vreme cît Legea cea Veche va fi lucrătoare în partea ei ritualică, pentru neputința înțelegerii Evreilor.\n4 Multe ar fi de zis și despre obiceiul mîncării de ouă vopsire la praznicul Învierii Domnului, dar o vom face altădată, pricina de la care am pornit fiind aceea a jertfirii mielului ritual.\n5 Prin „Elini”, se înțeleg toți păgânii din împărăția romană, moștenitoare a cel ipostatic al Tatălui, aceleia elenistice întemeiată de Alexandru Machidon, care cuprindea aproape întreaga lume.\n","date":"15-04-2009","img":"https://axaneamului.ro/posts/magazine/axa-ii/15/libertatea-europeana-si-mielul-de-pasti/images/0.jpg","permalink":"https://axaneamului.ro/posts/magazine/axa-ii/15/libertatea-europeana-si-mielul-de-pasti/","series":["AXA ANUL II"],"tags":null,"title":"Libertatea europeană și mielul de Paști","youtube":""},{"author":"AXA","categories":null,"content":"În aceste zile comunismul a demonstrat încă o dată, pentru cine mai era nevoie, că este un regim întreținut prin tortură și șantaj. O lume întreagă a văzut cum polițiștii moldoveni atacă lumea pașnică de pe stradă, bătînd cu sadism copii și femei. Totul se petrece sub ochii satisfăcuți ai președintelui, fost general de miliție sovietică.\nAm fost personal în mulțime pentru a mărturisi în numele tuturor preoților și a creștinilor torturați și uciși de regimul comunist sovietic. Am mărturisit, mai întîi, în numele bunicului meu preot, pe care nu am avut posibilitatea să-l cunosc, pentru că bolșevicii l-au ucis la vîrsta de 37 de ani, dîndu-mi în loc un tată propagandist al ateismului științific.\nAm vorbit cu băieții care au fost aduși în stare să arunce cu pietre și să dea foc Parlamentului și Președenției. Ei nu au dat foc unor clădiri ale statului moldovenesc, ci unor obiecte care au devenit simboluri ale comunismului.\nÎn nume propriu și în numele milioanelor de creștini uciși de comuniști, care cred că mă vor încuviința, mă adresez președintelui Vladimir Voronin:\nDomnule Voronin, nu sînteți vrednic să fiți numit domn și nici frate! Vă voi numi, pur și simplu, președinte.\nAșadar, președinte Vladimir Voronin, v-am cunoscut față către față o singură dată, cînd ați venit la Noul Neamț, la starețul de atunci Dorimedont, căutînd aliați în prima campanie electorală pe care ași câștigat-o așa cum ați cîștigat-o. Știți prea bine, episcopul Dorimedont nu v-a devenit niciodată un aliat și, poate de aceea, a murit în condiții atit de incerte la vîrsta de doar 45 de ani.\nVă rog, nu mai folosiți biserica lui Hristos pentru a vă înmulți în mod nedrept numărul de voturi.\nLăsați-i pe ierarhii noștri cei slabi de înger să-și vadă liniștiți de drumul lor, pentru că ați văzut că pe unii mai tari, cum a fost vlădica Dorimedont, nu-i veți supune nici prin moarte.\nLăsați-l pe mitropolit ca în acest an să aducă fără Dumneavoastră focul sfînt de la Ierusalim, iar dacă nu are bani de drum, îi voi da eu. Mă tem că dacă veți mai continua mult această tovărășie cu ierarhii moldoveni, vom ajunge degrabă ca ouăle roșii de Paști să fie ornate cu seceri și ciocane.\nVă rog să vă cereți iertare public de la mamele copiilor care au fost stropiți cu droguri, bătuți și torturați de polițiști chiar sub ochii Dumneavoastră.\nEliberați-i pe tineri din arest și ordonați începerea cercetării penale a polițiștilor și a mai marilor lor care au ordonat aceste acte de violență și tortură a cetățenilor pașnici.\nCereți-vă iertare și dați-vă demisia, plecînd undeva departe de acest popor, declarîndu-vă singur, cit mai sînteți președinte, persona non-grata pentru Republica Moldova.\nSă știți că oamenii nu se nasc răi din fire, ci devin așa prin împrejurările vieții. Aveți încredere în oameni și încercați să învățați să iubiți. Aceasta este o mare bucurie pentru suflet.\n11 aprilie 2009\n","date":"15-04-2009","img":"","permalink":"https://axaneamului.ro/posts/magazine/axa-ii/15/cuvint-catre-presedintele-voronin/","series":["AXA ANUL II"],"tags":null,"title":"CUVÂNT CĂTRE PREȘEDINTELE VORONIN","youtube":""},{"author":"AXA","categories":null,"content":"Liderii opoziției de la Chișinău declarau ieri sus și tare că vor scoate în piață „zeci de mii, milioane de oameni”. Însă au ieșit doar cîteva sute, arătînd adevărata față a opoziției moldovenești. Mitingul de azi poate fi rezumat într-o singură propoziție astfel: Opoziția de carton a ieșit la microfon.\nÎn timp ce liderii opoziției și-au cerut și au primit aprobare de șa tiranii comuniști pentru noi proteste, adevărații protestatari sînt vînați și torturați de polițiști cu măști pe față. A apărut primul mort, tînărul Valeriu Boboc, tatăl unui copil de un an și jumătate. Sînt sigur că mai sînt și alți morți și că în următoarele două trei săptămîni vor fi sute, deoarece majoritatea dintre cei bătuți au șanse să moară din cauza hemoragiilor interne.\nAșa bat comuniștii de cînd sînt ei. Răpesc oamenii și-i bat pînă le dezbat măruntaiele. Apoi îi „eliberează”, știind în cîte zile urmează să moară. Iar medicii legiști declară drept cauză a decesului ciroza, supra doză de alcool sau căzătură de la înălțime. Poliția specială învață aceste metode la cursurile secrete.\nÎn aceste zile există sute de tineri care au fost victima unor astfel de bătăi. Mai sînt și alții care stau ascunși, înnebuniți de frică. Dar pînă cînd?\nOpriți teroarea în Moldova!\nDeclarați regimul comunist regim totalitar și interziceți-l prin lege, așa cum s-a făcut în atîtea state europene!\nÎncepeți urmărirea penală a președintelui Voronin și a aparatului său!\nMă adresez în primul rînd mitropolitului Vladimir să iasă și să ceară public încetarea torturii și eliberarea necondiționată a tuturor tinerilor răpiți în aceste zile în mod ilegal de către forțele de ordine și securitatea statului Moldova.\nÎn numele lui Dumnezeu, fiți oameni, uitînd pentru cîteva zile de politică!\nDacă judecățile omenești pot fi cumpărate, judecata lui Dumnezeu nu va întîrzia!\n12 aprilie 2009\n","date":"15-04-2009","img":"","permalink":"https://axaneamului.ro/posts/magazine/axa-ii/15/adresare-catre-mitropolitul-vladimir-cereti-incetarea-torturii/","series":["AXA ANUL II"],"tags":null,"title":"ADRESARE CĂTRE MITROPOLITUL VLADIMIR: „CEREȚI ÎNCETAREA TORTURII!”","youtube":""},{"author":"Savatie Baștovoi","categories":null,"content":"Efectele libertății religioase au de pășit cu mult așteptările Comitetului pentru Siguranța Statului. Bisericile s-au înmulțit atît de mult pe teritoriul fostei Uniuni Sovietice încît liderii politici, pentru a-și asigura voturile în alegeri, au început să pozeze lîngă episcopi și preoți. Loialitatea Bisericii față de politica centrală nu era pusă la îndoială. În decursul a douăzeci de ani nici un episcop nu a contrazis public politica de la Kremlin. Atacurile din Cecenia și din Transnistria se făceau și cu încuviințarea publică a ierarhiei, iar liderii separatiști s-au învrednicit de medalii patriarhale. Așadar, înmulțirea bisericilor și influența crescîndă a clerului nu putea aduce decît folos statului. Dar ce s-ar întîmpla dacă într-o zi Biserica ar deveni conștientă de forța pe care o reprezintă și s-ar întoarce împotriva politicii centrale? Lucrul acesta trebuia prevenit și împiedicat să se producă...\nVictor Rotaru se ridică de la masa de scris și începu să umble prin cameră. Era trecut de miezul nopții și mintea lui obosită își ordona gîndurile cu anevoie. După cîteva minute el se așeză din nou la masă și își continuă însemnările:\n„Ortodoxia europeană dă și ea destulă bătaie de cap autorităților. Adusă în Europa de state neînsemnate ca putere economică, precum România, Serbia și Bulgaria, Ortodoxia este văzută ca un tentacul al Rusiei. Acest fapt este departe de adevăr, deoarece toate aceste state mici au fost creștinate încă din perioada apostolică. Asocierea Ortodoxiei cu Rusia și comunismul s-a făcut prin presa de stînga care a înfierat Biserica prin aceleași clișee pe care le-au folosit pe rînd Revoluția Franceză, Revoluția lui Lenin și represaliile lui Stalin și Hrușciov. Mai multe mănăstiri istorice și biserici ortodoxe au fost bombardate în Serbia în numele democrației americane. În România Biserica Ortodoxă a fost atrasă într-un ecumenism exagerat cu scopul de a o pune în conflict cu restul Bisericilor Ortodoxe din lume...”\nAici Victor se opri și începu să răsfoiască vraful de ziare, reviste antiglobaliste, cursuri de politologie, liturghiere și tot felul de cărți de slujbă, mai noi și mai vechi, din care își scotea pagini întregi de notițe. Găsi în sfârșit ceea ce căuta. Apoi continuă:\n„Intrarea României în Europa a fost precedată de vizita papei Ioan Paul II, care a fost prima întâlnire dintre papa Romei și un patriarh Ortodox de la 1054 încoace. Reacțiile antiecumeniste din mediile monahale și teologice nu au întîrziat să apară. Sfântul Sinod a emis o circulară se- cretă prin care tuturor clericilor, monahilor și teologilor li se interzicea apariția în presă. Această interdicție trebuie privită prin prisma faptului că ortodocșii alcătuiesc peste 80% din populația țării, iar mănăstirile și bisericile sînt la fel de numeroase ca și magazinele...”\nPenița din mîna lui Victor Rotaru părea că ciupește coala albă de hîrtie, căutînd să o rupă. Pornit împotriva globalizării și a expansiunii capitalismului sălbatic, fratele Victor refuza din principiu toată tehnica modernă, începînd de la computer și pînă la telefonul mobil, încăpăținîndu-se să scrie cu penița pe hîrtie velină. Vădir satisfăcut de munca sa, el își continua meditația:\n„Ortodoxia acestor state mici, odată cu intrarea lor în Uniunea Europeană, răscolea istoria corectată politic a totalitarismului masonic. În România milioane de oameni încă mai cîntau în Vinerea Mare Patimile lui Hristos după textul bizantin care abunda în referiri considerate „antisemite” de legislația europeană. Chiar dacă Sfîntul Sinod cenzurase o parte din ele în secret, fără a înștiința credincioșii printr-un document oficial, totuși problema rămînea nerezolvată în principiu. Biserica unei țări neînsemnate precum România sfida legislația europeană și documentul „Nostra Aetate” adoptat în 1965 de Consiliul II Vatican prin care evreii erau absolviți de vina de a-l fi răstignit pe Hristos. Tot atunci s-a hotărît cenzurarea Evangheliei ș a imnelor creștine de „pasajele antisemite”. Orice referire publică la evrei ca avînd legătură cu răstignirea lui Hristos avea să fie catalogată drept „antisemitism” și pedepsită penal...”\nAici Victor Rotaru se opri și reciti totul de la început. Chiar dacă rîvna lui lăuntrică îl îndemna să fie direct și categoric, i se păru că un cititor neavizat s-ar putea plictisi citindu-i pledoaria. Hotări să rezolve problema printr-un vechi șiretlic gogolian, făcînd următoarea remarcă:\n„Cititorul trebuie să-și învingă orice impresie de exagerare pe care i-o pot provoca referirile prea dese la religie. Această reacție este produsul unei manipulări seculare. Probabil ea va trece de îndată ce voi spune că în joc sînt puse sume foarte mari de bani. Mari, mai mari decît prețul întregii Europe scoase la licitație!”\nSatisfăcut de modul în care și-a distins cititorul imaginar, Victor continuă cu și mai multă rîvnă:\n„Tabu-ul antisemitismului este în directă legătură cu procesul de la Nürnberg și sutele de miliarde de dolari pe care Germania îi plătește, începînd cu anul 1948 statului Israel ca și despăgubiri de război. În 2002, prin Ordonanța de urgență a Guvernului 31/2002, România, care a ieșit nevinovată din procesul de la Nürnberg, și-a recunoscut singură vina de a fi exterminat evrei în timpul celui de al doilea război mondial și a fost amendată cu 20 de miliarde de euro. Se pare că evreii sînt singurii care au avut ideea să-și vîndă morții. Și să-i vîndă foarte scump. Plata către statul Israel se face pe cap de mort și orice discuție despre cifra bătută în cuie a Holocaustului costă bani enormi. Iată de ce referirile contradictorii la evreii, fie de ordin politic, fie religios, trebuie să dispară”.\nVictor se ridică de la masă și începu iar să se plimbe prin cameră. Se duse la bucătărie și puse de un ceai. Era tîrziu și mintea lui, fără să vrea, se lăsa rănită de amintiri. Și masa, și ceștile, și aragazul acesta sovietic îi aduceau amintea de viața lui de odinioară. Prin fața minții i-au trecut imagini din căminul studențesc, apoi și-o aminti pe nevastă-sa, care acum era căsătorită în Italia și inima lui s-a umplut de tristețe. I se făcu ciudă pe evrei, pe capitaliști, pe Gorbaciov și în genere pe toată lumea. În astfel de clipe i se părea că singura soluție este să plece într-o mănăstire din fundul Rusiei să se călugărească. Apoi se aprindea iar de mînie și își zicea că nu se va lăsa pînă nu va face dreptate, pînă nu va spune lumii întregi adevărul, chiar și cu prețul morții. Își turnă ceai într-o cană și se duse iar la birou. Sorbind îngîndurat din ceaiul fierbinte, își continuă, liniștit, scrierea:\n„Astăzi, în majoritatea statelor europene și americane polemica cu evreii este considerată antisemitism și se pedepsește cu ani de închisoare. România nu face excepție de la aceste state. Singură Ortodoxia, rămasă prin imnografia sa în epoca bizantină, sfidează totalitarismul masonic. Creștinii nu înțeleg legătura dintre crimele comise de regimul lui Hitler și Musolini și comemorarea patimilor lui Hristos pe care ei o fac în Vinerea Mare, dar și în fiecare duminică, miercuri și vineri. Cum Hristos, Cel răstignit, a fost transformat în prilej de instigare la ură? Cum sutele de milioane de creștini victime ale persecuțiilor romane, bizantine și comuniste au fost transformați de istoria corectată politic în infractori? De ce nici un regim politic nu recunoaște numărul imens al victimelor din rîndul creștinilor? De ce împotriva creștinilor și a lui Hristos se poate spune orice în documentare mincinoase semnate Discovery și National Geographic? Romanele blasfemitoare la adresa lui Hristos și a creștinilor iau Nobel, iar filmele sînt premiate cu Oscar, în timp ce o simplă ironie la adresa evreilor și a Holocaustului te costă ani de închisoare. Răspunsul este simplu: creștinii își caută dreptatea în legile lăsate de Dumnezeu, iar evreii în legile pe care și le fac singuri...”\nVictor se ridică de la masa de scris și, clătinîndu-se de oboseală, se trînti în pat. El a mai avut timp să-și facă semnul crucii înainte de a adormi buștean.\nÎntre timp, istoria continua.\nComisarul European al Justiției ieși pe cerdacul mănăstirii Vovidenie și scoase o țigară. Episcopul „K” se repezi cu un aer vinovat, oferindu-i bricheta aprinsă.\n— Preasfințite! Cît timp o să mai pierd eu pe dealurile României voastre nenorocite? Ți se pare că eu nu mai am și altceva de făcut?\n— Dar, Excelența Voastră...\n— M-ai asigurat că scoaterea icoanelor și a crucilor din locurile publice nu este o problemă! Ați promis că nu va trece nici o lună de intrarea României în Uniunea Europeană și nu va rămîne nici urmă de icoană în școli și în cabinetele funcționarilor publici!\n— Dar, Excelența Voastră, am făcut tot ce ne-a stat în puteri... Campania de presă a fost bine organizată...\n— De ce nu v-ați ținut de cuvînt!? — strigă comisarul european al Justiției și își umplu plămînii cu fum.\n— Dar, Excelența Voastră, v-am prezentat înregistrările emisiunilor de la televizor, ați văzut numărul semnăturilor adunate împotriva acestei acțiuni... A fost prea în pripă...\n— M-ați asigurat că Biserica are cea mai mare credibilitate în România și că Sfântul Sinod face legea în Biserică! De ce nu ați acționat mai dur?\n— Excelența Voastră, asta așa este, dar s-au răsculat intelectualii, artiștii, tot poporul. Dacă am fi acționar mai dur, ne-am fi pierdut credibilitatea în fața lor. Excelența Voastră ați spus-o în nenumărate rînduri că Biserica trebuie să rămînă și în continuare instituția cu cea mai mare credibilitate...\n— Ascultă, preasfințite — zise comisarul slobozind nervos fumul din piept — dacă n-o să vă faceți treaba, tu și colegii tăi o să vă vedeți mutrele astea idioate în ziarele. de mîine, cu toată povestea vieții voastre! O să vă bag la pușcărie, canaliilor și o să punem alții în locul vostru!\n— Dar, Excelența Voastră, promit că totul va fi rezolvat, e doar o problemă de timp...\n— Timpul costă bani, preasfințite!\n— Promit să rezolv această problemă...\n— Fac ceva pe promisiunile tale! — zise printre dinți comisarul, trăgîndu-l pe episcop de barba lui aranjată.\n— Iar acum, dispari din fața mea.\n— Da, să trăiți! — rosti vinovat preasfințitul și se retrase cu pași mărunți, dispărînd în întuneric.\nLa întrunirea secretă de la mănăstirea Vovidenie, care era doar una din multele care au avut loc în ultimii ani în România, s-a reluat discuția despre numărul mare al preoților și al mănăstirilor pe teritoriul României. Comisarul european al Justiției a aruncat furios harta turistică a României pe masă, strigînd:\n— Cînd o să dispară toate aceste ciori de pe harta României?!\n„Ciori” erau numite crucile care marcau mănăstirile pe hartă. Mănăstirile românești atrag sute de mii de oameni. La unele hramuri se adună de la zece mii la șaptezeci de mii de credincioși. Dacă vreunui episcop i-ar trece prin cap să-i pună pe toți acești oameni să semneze modificarea unei legi în România, toți parlamentarii cumpărați de masoni ar deveni inutili. Administrația europeană trebuia să prevadă și să combată această posibilitate. România, această „țară de popi”, era vîndută doar la nivelul politic, nu și religios. Lupta care trebuia dusă acum era aceea împotriva Ortodoxiei care reprezenta peste 80% din populația țării. Biserica Ortodoxă Română a rămas singura instituție centralizată care poate influența societatea mai mult decît sistemul de învățămînt. Masonii europeni se grăbeau să limiteze influența Ortodoxiei, așa cum au limitat de-a lungul timpului influența Catolicismului. Arma tradițională într-o astfel de luptă rămînea calomnia. Presa românească, aservită masoneriei mondiale, avea să devină vehiculul principal care avea să ducă tonele de murdărie în casele și în inimile oamenilor creduli și dezinformați.\nExtras din „Audiență la un demon mut” - Capitolul 3: Anul 2008 România — „țara popilor”\nSAVATIE BAȘTOVOI: Ieromonah la mănăstirea Noul Neamț din Basarabia, membru al Uniunii Jurnaliștilor din R. Moldova.","date":"15-04-2009","img":"","permalink":"https://axaneamului.ro/posts/magazine/axa-ii/15/audienta-la-un-demon-mut/","series":["AXA ANUL II"],"tags":null,"title":"Audiență la un demon mut","youtube":""},{"author":"Florin Stuparu","categories":null,"content":"Ce este aceasta? Astăzi, tăcere multă pe pămînt, tăcere multă și liniștire de-acum, tăcere multă, căci Împăratul doarme! Pămîntul s-a temut și a alinat, căci Dumnezeu a adormit cu trupul, și pe cei ce dormeau din veac i-a înviat. Dumnezeu a murit cu trupul, și iadul s-a cutremurat. Dumnezeu a adormit pentru puțină vreme, și pe cei ce dormeau din veac în iad i-a înviat.\nUnde sînt acum tulburările și glasurile ce s-au făcut asupra lui Hristos cu puțin mai-nainte? O, prea-fără de lege! Unde-s noroadele, și împotrivirile, și nerînduielile, și armele și sulițele? Unde-s împărații și preoții, și judecătorii cei osîndiți? Unde-s făcliile, și săbiile, și strigările cele fără de rînduială? Unde–s noroadele, și întărîtarea și straja cea necinstită? Cu adevărat și chiar prea cu adevărat, de vreme ce au cugetat cele deșarte și zadarnice, noroadele s-au poticnit de Hristos, „piatra cea din capul unghiului”, și ei s-au zdrobit. Lovitu-s-au de Piatra cea tare, și s-au sfărîmat și valurile lor s-au risipit întru spume. Lovitu-s-au de nicovala cea nebiruită, și ei singuri s-au frînt. Înălțat-au pe lemn Piatra Vieții, și [Aceasta], pogorîndu-Se peste dînșii, i-a omorît. Legatu-L-au pe Tarele Samson, pe Soarele Dumnezeu; dar, dezlegîndu-Se, a pierdut legăturile cele din veac, pe cei de altă seminție și pe cei fără de lege. Apus-a Soarele Dumnezeu-Hristos sub pămînt, și întuneric neînserat a făcut Iudeilor.\nAstăzi este mîntuirea celor de pe pămînt și a celor ce din veac sînt sub pămînt.\n Astăzi este mîntuirea lumii, cîtă este văzută și cîtă e nevăzută. Îndoită este astăzi venirea Stăpînului, îndoită iconomia, îndoită iubirea de oameni, îndoită pogorîrea și smerenia, îndoită Îi este către oameni cercetarea. Dumnezeu, [venit] pe pămînt din cer, de pe pămînt vine sub pămînt. Porțile iadului se deschid. Cei adormiți din veac, bucurați-vă! Cei ce ședeați întru întuneric și în umbra morții, primiți Lumina cea mare! Împreună cu robii, Stăpînul! Împreună cu morții, Dumnezeu! Împreună cu cei muritori, Viața! Împreună cu cei vinovați, Cel nevinovat! Împreună cu cei dintru întuneric, Lumina cea neînserată! Împreună cu cei robiți, Slobozitorul! Și, împreună cu cei prea-dedesubt, Cel mai presus de ceruri! În Hristos pe pămînt am crezut, împreună cu Hristos să ne pogorîm întru cei morți și să vedem tainele de acolo. Să cunoaștem minunile cele ascunse ale Celui ascuns sub pămînt! Să ne învățăm cum și celor din iad li s-a arătat propovăduirea. Deci ce? Dumnezeu ce S-a arătat în iad îi mîntuiește așa prost [simplu] pe toți? Ba nu! – ci și acolo numai pe cei ce au crezut!\nIeri, cele ale iconomiei; astăzi, cele ale stăpînirii. Ieri, cele ale neputinței; astăzi, cele ale domniei. Ieri, cele ale omenirii; astăzi, cele ale dumnezeirii se arată. Ieri, era pălmuit; astăzi, pălmuiește lăcașul iadului cu fulgerul dumnezeirii. Ieri, era legat; astăzi, îl leagă pe tiranul [diavol] cu legături nedezlegate. Ieri, era osîndit; astăzi, le dăruiește slobozire celor osîndiți. Ieri, slujitorii lui Pilat Îl batjocoreau; astăzi, portarii iadului, văzîndu-L, s-au înfricoșat. Dar ascultă cuvîntul patimii lui Hristos mai de sus! Ascultă și laudă, ascultă și slăvește, ascultă și propovăduiește minunile cele mari ale lui Dumnezeu! Cum Legea se dă în lături, cum darul înflorește, cum închipuirile trec, cum umbrele se duc, cum Soarele umple lumea, cum cea veche s-a învechit, cum cea nouă se adeverește, cum cele vechi au trecut și cum cele noi au înflorit.\nAstăzi este mîntuirea celor de pe pămînt și a celor ce din veac sînt sub pămînt.\nDouă noroade au venit în Sion în vremea patimii lui Hristos: cel din Iudei împreună cu cei din „neamuri”. Doi împărați: Pilat și Irod. Doi arhierei: Anna și Caiafa. Ca amîndouă Paștele să se facă împreună, acela adică încetîndu-se, iar al lui Hristos începîndu-se. Două jertfe se săvîrșeau întru aceeași seară, fiindcă și două mîntuiri se făceau: a celor vii – zic – și a celor morți. Și Iudeul lega mielul cel de jertfă spre junghiere, iar norodul cel din „neamuri” pe Dumnezeu în trup. Și acela se uita la umbră, iar celălalt lua aminte la Soarele Dumnezeu. Și aceia, legîndu-L, Îl trimiteau pe Hristos de la unul la altul, iar cei din „neamuri” Îl primeau pe Dînsul cu osîrdie. Și aceia aduceau jertfă de dobitoace, iar ceilalți de trup dumnezeiesc. Dar Iudeii pomeneau fugirea din Egipt, iar cei din „neamuri” mai-nainte propovăduiau izbăvirea din rătăcire. Și acestea unde? În Sion, cetatea Împăratului celui mare, întru care s-a lucrat mîntuirea; în mijlocul pămîntului, „în mijlocul a doi viețuitori” făcîndu-Se Iisus fiul lui Dumnezeu. În mijlocul Tatălui și al Duhului celor doi viețuitori, Viața din Viață – zice – viețuitor cunoscîndu-Se și născîndu-Se în mijlocul îngerilor și al oamenilor în iesle. Și „piatră din capul unghiului” zăcînd între două noroade. Și propovăduindu-Se între Lege și prooroci. Și arătîndu-Se pe munte între Moisi și Ilie. Și între doi tîlhari cunoscîndu-Se că e Dumnezeu de către tîlharul cel bine-cunoscător. Și Judecător veșnic șezînd între viața aceasta de acum și aceea care va să fie. Și făcînd astăzi îndoită viață și mîntuire între cei vii și cei morți.\nÎndoită viață – zic iarăși – și îndoită naștere: [aceea din maică] și nașterea de a doua oară. Și ascultă lucrurile îndoitei nașteri a lui Hristos și vestește-i minunile! Înger a bine-vestit Mariei nașterea cea din maică a lui Hristos. Înger a bine-vestit și Mariei Magdalinei înfricoșata naștere din mormînt de a doua oară. Hristos S-a născut în Vitleem noaptea, tot noaptea Se naște de a doua oară în Sion. Scutece a primit la naștere, cu scutece Se înfășoară și aici. Smirnă a primit cînd S-a născut, smirnă și aloe primește și întru îngropare. Acolo, Iosif se numea „bărbatul Mariei”, fără a-i fi bărbat; dar, și aici, se arată gropar al Vieții noastre Iosif din Arimatia. În Vitleem și în iesle a fost nașterea, dar ca într-o iesle este locul și în mormînt. Mai întîi decît toți, păstorii au bine-vestit nașterea lui Hristos; dar și ucenicii lui Hristos, păstorii [turmei Sale] au bine-vestit mai întîi decît toți nașterea de a doua oară a lui Hristos, aceea din morți. Acolo, îngerul a strigat Fecioarei: „Bucură-te!”; și aici Hristos, „Îngerul sfatului celui mare”, a strigat femeilor: „Bucurați-vă!” La nașterea cea dintîi, Hristos a intrat în Ierusalimul cel pămîntesc și în biserică după patruzeci de zile și a adus o pereche de turturele, ca un întîi născut; dar, și după învierea din morți, [tot] după patruzeci de zile S-a suit Hristos întru Ierusalimul cel de sus, de unde nu Se despărțise, și [a intrat] în Sfintele cele cu adevărat ale Sfintelor ca un Întîi Născut nestricăcios din morți. Și a adus lui Dumnezeu-Tatălui, ca pe două turturele fără de prihană, sufletul și trupul nostru [omenesc], pe care Dumnezeu-Tatăl l-a primit nescris-împrejur în sînurile Sale, ca în niște brațe, precum Simeon cel vechi de zile. Și dacă auzi acestea ca pe niște basme, iar nu cu credință, te vor mustra pe tine pecețile cele nedezlegate ale nașterii lui Hristos de a doua oară, din mormîntul cel stăpînesc. Căci – așa cum Hristos S-a născut din fecioară și, după deschiderea pîntecelui, încuietorile firii celei feciorești au rămas pecetluite – tot astfel Hristos a săvîrșit nașterea de a doua oară nedeschise fiind pecețile mormîntului.\nIar cum Se pune în mormînt Viața Hristos, și cînd, și de cine, să auzim din sfințitele cuvinte. „Făcîndu-se seară – zice – a venit un om bogat, cu numele «Iosif». Acesta, îndrăznind, a intrat la Pilat și a cerut de la dînsul trupul lui Iisus” (Matei 27:57, 58). A intrat muritor către muritor, cerînd să-L ia pe Dumnezeu. Îl cere pe Dumnezeul muritorilor, tină de la tină cerînd să-L ia pe Făcătorul tuturor. Iarbă de la iarbă [cere] să-L ia pe Focul cel ceresc. Picătura cea ticăloasă ia Noianul de la picătura cea ticăloasă. Cine a văzut, cine a auzit cîndva? Om Îl dăruiește omului pe Făcătorul oamenilor! Cel fără de lege se făgăduiște să-L dăruiască pe Hotarul celor fără de lege și al legii. Judecătorul cel fără de judecată Îl lasă spre îngropare pe Judecătorul judecătorilor, ca pe un osîndit.\n„Seară făcîndu-se – zice – a venit un om bogat cu numele «Iosif».” Cu adevărat bogat, fiindcă a luat de la Pilat tot ipostasul cel alcătuit al Domnului, îndoita fire a lui Hristos. Căci bogat este, fiindcă s-a învrednicit a-L lua pe Mărgăritarul cel neprețuit. Cu adevărat bogat, fiindcă a purtat pungă plină de comoara dumnezeirii. Căci cum nu este bogat cel ce a cîștigat viața și mîntuirea lumii? Și cum nu este bogat Iosif, primindu-L în dar pe Cel ce le hrănește pe toate și pe toate le stăpînește? „Seară făcîndu-se”, căci seară era de acum, după ce apusese în iad Soarele Dreptății. Pentru aceea a venit [seara] „un om bogat cu numele de «Iosif» din Arimatia”, [căci] „era ascuns pentru frica Iudeilor” (Ioan 19:38). A venit încă și Nicodim, cel ce venise noaptea la Iisus, Taină a Tainelor ascunsă. Doi ucenici ascunși au venit să-L ascundă pe Iisus în mormînt, prin a Lui ascundere învățîndu-ne taina ascunsă în iad a lui Dumnezeu celui ascuns în trup. Și unul pe altul se covîrșesc cu dragostea către Hristos: căci Nicodim este mare la suflet întru smirnă și întru aloe, iar Iosif este vrednic de laudă întru îndrăznirea și starea înainte la Pilat.\nCăci Cel ce este din fire iubitor de oameni merge să-i scoată pe cei legați din veac cu tărie și cu stăpînire multă, pe cei ce locuiesc în morminte.\n Căci acesta, lepădînd toată frică, a intrat cu îndrăznire la Pilat și a cerut trupul lui Iisus. Și, intrînd, a pus la cale cererea prea cu înțelepciune, ca să nu se facă afară de scopul dorit. Pentru aceea, n-a grăit către Pilat graiuri mîndre și înalte, ca să nu-l aprindă pe acesta spre mînie și [astfel] să nu-și dobîndească cererea. Nici n-a zis către dînsul: Dă-mi trupul lui Iisus, al Celui ce cu puțin mai înainte a întunecat soarele, a despicat pietrele, a cutremurat pămîntul, a deschis mormintele și a sfîșiat catepeteasma bisericii. Nimic dintru acestea n-a zis către Pilat. Dar ce? Oarecare cerere ticăloasă și tuturor mică: O judecătorule! – zice – am venit să cer de la tine o cerere foarte mică. Și așa a cerut: Dă-mi mie un mort spre îngropare, trupul lui Iisus, al Nazarineanului aceluia ce S-a osîndit de tine, al săracului Iisus, al lui Iisus cel fără de casă, al lui Iisus cel spînzurat pe lemn, al celui gol, al celui prost [umil], al lui Iisus fiul teslarului, al lui Iisus legatului, al celui fără de acoperămînt, al celui străin și necunoscut întru străinătate, al celui prea-defăimat și, mai pe urmă de toate, spînzurat. Dă-mi-L pe străinul acesta, căci ce te folosește pe tine trupul străinului acestuia? Dă-mi-L pe străinul acesta, căci din țară depărtată a venit aici ca să-l mîntuiască pe cel străin. Căci S-a pogorît în loc întunecos, ca să-l scoată pe cel străin. Dă-mi-L pe străinul acesta, căci străin și singur este. Dă-mi-L pe străinul acesta, pe a Cărui țară noi, străinii, nu o știm. Dă-mi-L pe săracul acesta, pe al Cărui Tată noi, străinii, nu-L cunoaștem. Dă-mi-L mie pe străinul acesta, pe a Cărui naștere și chip al nașterii noi, străinii, nu-l cunoaștem. Dă-mi-L mie pe săracul acesta, Care străină viață și petrecere a viețuit întru cele străine. Dă-mi-L mie pe străinul acesta Nazarinean. Dă-mi-L mie pe acest străin de bună voie, Care nu avea unde să-Și plece capul. Dă-mi-L mie pe străinul acesta Care S-a născut în iesle, ca un străin în țară străină. Dă-mi-L mie pe străinul acesta, Care chiar și din iesle a fugit de Irod ca un străin. Dă-mi-L pe străinul acesta, Care chiar și din scutece S-a înstrăinat în Egipt, Care nici cetate nu are, nici sat, nici casă; nu lăcaș, nu rudenie pe pămînt, ci în țară străină este Acesta înstrăinat. Dă-mi-L mie – o ighemon! – pe golul acesta de pe lemn, ca să-L acopăr pe Cel ce a acoperit goliciunea firii mele. Dă-mi-L mie pe mortul acesta, împreună și Dumnezeu, ca să-L acopăr pe Cel ce a acoperit fărădelegile noastre. Dă-mi-L, ighemon, pe mortul Care a îngropat păcatul meu în Iordan. Pentru un mort te rog – o ighemon! – Care de toți a fost nedreptățit: de prieten vîndut, de ucenic dat, de la frați gonit și de rob pălmuit. Mă rog pentru mortul Care S-a osîndit de cei sloboziți de Dînsul din robie, pentru Cel adăpat de dînșii cu oțet, pentru Cel rănit de cei tămăduiți de Dînsul, pentru Cel părăsit de ucenicii Lui și lipsit de însăși maica Sa. O ighemon! – pentru mortul cel spînzurat pe lemn și fără de casă te rog; căci lîngă Dînsul nu este nici tată pe pămînt, nici prieten, nici ucenic, nici rudenie, nici îngropător; ci El singur Unul Născut al singurului Dumnezeu în lume, și altul nimeni.\nAșa zicîndu-se acestea de către Iosif către Pilat, Pilat a poruncit să i se dea lui prea-sfîntul trup al lui Iisus. Și, venind la locul Golgota, L-au coborît pe Dumnezeu cu trupul de pe lemn și L-au pus pe pămînt; pe Dumnezeu, și nu doar om, cu trupul gol. Și Se vede zăcînd jos Cel ce pe toți i-a trimis sus. Și pentru puțină vreme Se face fără de suflare Cel ce este Viața și suflarea tuturor. Și se vede fără de ochi Cel ce i-a zidit pe cei cu ochi mulți. Și zace cu fața în sus Cel ce este învierea tuturor. Și Se omoară cu trupul Dumnezeu, Cel ce-i învie pe cei morți. Și tace pentru puțină vreme tunetul cuvîntului lui Dumnezeu. Și Se ridică cu mîinile „Cel ce pămîntul îl ține în mînă”.\nDar – o Iosife! – oare, cerînd și luînd, Îl știi pe Cel ce L-ai luat? Oare, apropiindu-te de cruce și pogorîndu-L pe Iisus, știi pe Cine ai purtat? Dacă Îl știi cu adevărat pe Cel ce Îl ții, acum te-ai făcut într-adevăr bogat. Și cum oare săvîrșești și îngroparea dumnezeiescului și prea-înfricoșatului trup al lui Iisus? Lăudată este dorirea ta, dar mai lăudat este năravul sufletului tău! Dar oare, purtîndu-L pe mîini, nu te înfiori de Acela de Care se înfricoșează Heruvimii? Sau, într-adevăr, cu ce frică dezgolești fota de pe acel trup dumnezeiesc? Și cum, cu cucernicie, închizi ochii lui Iisus? Nu te înfiori privindu-L, descoperind firea trupului lui Dumenezeu celui mai presus de fire? […] Dar oare și închizi cu ale tale degete ochii lui Iisus, după cum se cuvine morților, ai Celui ce a deschis ochii orbului cu prea-curatul Său deget? Dar și gura o închizi, a Celui ce a deschis gura celui gîngav? Dar oare și mîinile le strîngi pe piept, ale Celui ce a întins mîinile cele uscate? Sau și picioarele le legi, ca unui mort, ale Celui ce a dat să umble picioarelor nemișcate? Sau și pe pat Îl ridici pe Cel ce a poruncit slăbănogului: „Ridică-ți patul tău și umblă!”? Dar oare și miruri deșerți peste Mirul cel ceresc, Care pe Sine-Și S-a deșertat și a sfințit lumea? Oare îndrăznești și a șterge coasta aceea a dumnezeiescului trup al lui Iisus, din care curgea încă sînge, a lui Dumnezeu, Care a tămăduit-o pe ceea cu scurgere de sînge? Dar oare și speli cu apă trupul lui Dumnezeu, al Celui ce i-a spălat pe toți și le-a dat curățire? Dar oare și lumini aprinzi Luminii celei adevărate, Care a luminat pe tot omul? Oare cînți încă și cîntări de îngropare Celui lăudat fără de tăcere de toată oastea cea cerească? Dar oare și lacrimi verși, ca pentru un mort, pentru Cel ce a lăcrimat și pe Lazăr cel mort de patru zile l-a înviat? Dar oare și plîngeri faci pentru Cel ce a dat bucurie tuturor și a dezlegat-o de scîrbă pe Eva? Însă fericesc mîinile tale – o Iosife! – cele ce au slujit și au pipăit mîinile și picioarele dumnezeiescului trup din care curgea încă sînge. Fericesc mîinile tale, care s-au apropiat de coasta lui Dumnezeu din care curgea sînge mai înainte de Toma cel necredincios, credincios și lăudat iscoditor. Fericesc gura ta care s-a unit cu gura lui Iisus și de acolo s-a umplut de Duhul Sfînt cu nesațiu. Fericesc ochii tăi, care s-au pus peste ochii lui Iisus, și de acolo s-au împărtășit de lumina cea adevărată. Fericesc fața ta, care s-a apropiat de fața lui Dumnezeu. Fericesc umerii tăi, care L-au purtat pe Cel ce le poartă pe toate. Fericesc capul tău, care s-a apropiat de Iisus, capul tuturor. Fericesc mîinile tale, cu care L-ai purtat pe Cel ce le poartă pe toate. Îi fericesc pe Iosif și pe Nicodim că s-au făcut mai întîi decît Heruvimii, pe Dumnezeu înălțîndu-L și purtîndu-L asupra loru-și. Ei s-au făcut slujitori ai lui Dumnezeu mai întîi decît cei cu cîte șase aripi, acoperindu-L și cinstindu-L pe Domnul nu cu aripile, ci cu giulgiul. Pe Cel de care Heruvimii se cutremură, Iosif și Nicodim Îl poartă pe umeri, și toate cetele celor fără de trupuri se spăimîntează. Căci au venit Iosif și cu Nicodim, dar împreună [cu ei] a alergat și tot norodul cel dumnezeiesc al îngerilor: și mai înainte au ajuns Heruvimii, și împreună au alergat Serafimii; și împreună Îl poartă Scaunele, și-L acoperă cei cu cîte șase aripi; și se înfioară cei cu ochi mulți, văzîndu-L pe Iisus în trup fără de ochi.\nȘi-L acoperă Puterile, și-L cîntă începătoriile, și se înfricoșează rînduielile și se spăimîntează toate oștirile rînduielilor celor de sus; și, minunîndu-se întru sine-le, se miră și zic: Ce este cuvîntul acesta înfricoșat? Și frica, și cutremurul, și chinul? Ce este această mare, și prea-slăvită, și necuprinsă vedere? Cel ce sus este nevăzut ca Dumnezeu gol de noi, cei fără de trupuri, jos, oamenilor este lesne văzut gol. Căruia Îi stau înainte Heruvimii cu evlavie și cu sfială, pe Acesta Iosif și Nicodim Îl îngroapă cu slobozenie. Cînd S-a pogorît Cel ce pe cele de sus nu le-a părăsit? Cum a ieșit Cel ce este în lăuntru? Cum a venit pe pămînt Cel ce pe toate le împlinește? Cum a ieșit Cel ce Se tăinuiește de toți? Cel ce sus este nelipsit împreună cu Tatăl, ca un Dumnezeu, jos ca un om este cu adevărat nelipsit împreună cu maica Sa. Cel ce niciodată nu ni S-a arătat nouă cum Se arată oamenilor ca un om și Dumnezeu iubitor de oameni? Cum S-a văzut Cel nevăzut? Cum S-a întrupat Cel fără de materie? Cum a pătimit Cel fără de patimă? Cum a stat de față în divan Judecătorul? Cum a gustat moarte Viața? Cum încape în mormînt Cel neîncăput? Cum locuiește în mormînt Cel ce nu a părăsit sînul părintesc? Cum intră pe ușa peșterii Cel ce a deschis ușile raiului? – Cel ce nu a rupt ușile fecioriei, iar ușile iadului le-a sfărîmat; Cel ce nu a deschis ușile pentru Toma, iar ușile împărăției le-a deschis oamenilor, iar ușile mormîntului și pecețile le-a păzit nedeschise. Și cum Se socotește între cei morți Cel ce este slobod între cei morți? Cum vine întru cele întunecate și în umbra morții Lumina cea neînserată? Unde merge, unde vine Cel ce nu poate fi ținut de moarte? Care este cuvîntul acesta, care chipul, care este sfatul coborîrii Lui în iad? Poate Se coboară pentru a-l scoate pe Adam cel osîndit și rob împreună cu noi.\nCu adevărat, Se duce să-l caute pe cel întîi zidit, ca pe o oaie pierdută. Cu adevărat, voiește să-i cerceteze și pe cei ce șed întru întuneric și în umbra morții. Negreșit, pe Adam cel lovit și pe Eva cea împreună robită merge Dumnezeul și fiul ei să-i dezlege din dureri. Ci împreună să ne pogorîm, și împreună să dănțuim, și împreună să ne sîrguim, și împreună să săltăm, și împreună să-L petrecem, și împreună să cîntăm și să ne grăbim văzînd împăcările lui Dumnezeu cu oamenii: slobozirea celor osîndiți care s-a făcut de Stăpînul cel bun. Căci Cel ce este din fire iubitor de oameni merge să-i scoată pe cei legați din veac cu tărie și cu stăpînire multă, pe cei ce locuiesc în morminte. Merge ca, slobozindu-i pe cei ce amara și nesățioasa moarte i-a înghițit tiranic – după ce i-a tiranizat, și i-a jefuit de la Dumnezeu și împreună i-a grămădit – să-i numere împreună cu cei ce locuiesc sus.\nAcolo era legat Adam cel întîi zidit și întîi născut, mai dedesubt decît toți osîndiții cei mai dedesubt. Acolo Abel, cel întîi mort și întîi drept păstor, și chipul nedreptei junghieri a păstorului Hristos. Acolo Noe, chipul lui Hristos ca ziditor al marelui chivot [corabiei], adică al Bisericii lui Dumnezeu, ceea ce a mîntuit din potopul păgînătății toate neamurile, ce erau ca niște fiare, prin „porumbiță”, adică prin Sfîntul Duh, și l-a izgonit pe întunecatul corb dintru aceasta. Acolo Avraam, părintele și jertfitorul lui Hristos, cel ce prin cuțit și fără de cuțit și prin moarte fără de moarte a jertfit lui Dumnezeu jertfă nejertfită. Acolo era legat Isaac, cel ce de demult s-a legat de Avraam sus [în munte], spre închipuirea lui Hristos. Acolo jos, în iad, era Iacov, mîhnit, cel mai înainte mîhnit sus pentru Iosif. Acolo Iosif, cel ce a fost legat în temniță în Egipt spre închipuirea Stăpînului Hristos cel legat. Acolo jos, întru cele întunecate, era Moisi, cel ce sus era oarecînd întru cele întunecate în sicriaș. Acolo în groapă, în iad, era Daniil, cel ce sus era oarecînd în groapa leilor. Acolo, în groapa iadului și a stricăciunii morții, era Ieremia, ca în groapa tinii. Acolo, în chitul iadului celui primitor a toată lumea, zăcea Iona, spre închipuirea lui Hristos celui veșnic și mai înainte de veci, a lui „Iona” celui viu în veac și în veacul veacului. Și acolo era încă și David, dumnezeiescul părinte dintru care este Hristos după trup. Și ce zic de David, și Iona și Solomon? Acolo era și însuși marele Ioan, cel mai mare decît toți proorocii – care, ca într-un pîntece întunecos, L-a propovăduit pe Hristos tuturor celor din iad – îndoitul mergător-înainte și propovăduitor al celor vii și al celor morți, cel ce din temnița lui Irod s-a trimis la temnița cea a toată lumea a iadului, adică a celor ce dormeau din veac, drepții și nedrepții.\n[Temniță] dintru care, toți prorocii și drepții aduceau lui Dumnezeu neîncetate rugăciuni într-ascuns și în taină, cerînd izbăvire de acea prea-cumplită, și mîhnicioasă și întunecoasă stăpînire a vrăjmașului și de neîncetata noapte cea prea-înserată. Și unul zicea către Dumnezeu: Din pîntecele iadului auzi strigarea mea și glasul meu! Iar altul: Dintru adîncuri am strigat către Tine, Doamne Doamne! Auzi glasul meu! Iar altul: Arată-Ţi fața Ta, și ne vom mîntui! Iar altul: Cel ce șezi pe Heruvimi, arată-Te! Și altul: Deșteaptă puterea Ta și vino să ne mîntuiești pe noi! Și altul: Degrab să ne întîmpine pe noi îndurările Tale, Doamne! Și altul: Izbăvește sufletul meu din iadul cel mai de jos! Și altul: Doamne, scoate din iad sufletul meu! Și altul: Să nu lași sufletul meu în iad! Și altul: Să se suie din stricăciune viața mea, Doamne Dumnezeul meu!\nPe care auzindu-i, Hristos-Dumnezeul cel prea-îndurat a judecat a fi drept să-i împărtășească iubirii Sale de oameni nu numai pe cei de pe vremea Lui și pe cei de după Dînsul, ci și pe cei ținuți în iad mai înainte de venirea Lui, pe toți cei ce ședeau întru întuneric și în umbra morții. Pentru aceea, Dumnezeu-Cuvîntul i-a cercetat pe oamenii ce erau în trup prin trupul Său cel însuflețit; iar sufletelor celor izbăvite de trupuri li S-a arătat în iad prin sufletul Său cel dumnezeiesc și fără de prihană, care era despărțit de trup, iar nu de dumnezeire. Deci să ne sîrguim și să călătorim cu mintea către iad, ca să vedem cum [Hristos] îl stăpînește, și cu totul îl biruie și îl surpă pe tiranul cel tare cu tăria și prea-puternic acolo odinioară. Și [cum] cu fulgerul Său surpă fără de arme acele fără de moarte rînduieli ale cetelor drăcești, împreună cu tot norodul [dracilor] cel gătit ca de oaste. [Cum] Hristos-Ușa ridică din mijloc uși fără de uși și zdrobește porți fără de lemne cu lemnul crucii, cu cuiele cele dumnezeiești zdrobind și sfărîmînd zăvoarele cele veșnice. Și [cum], prin legăturile mîinilor Sale cele dumnezeiești, risipește lanțurile cele nedezlegate ca pe o ceară. Și [cum], prin sulița dumnezeieștii sale coaste, pătrunde inima tiranului cea fără de trup. Acolo a zdrobit tăriile arcelor cînd, prin cruce, ca într-un arc și-a întins vinele dumnezeieștilor Sale mîini. Pentru aceea, dacă vei urma lui Hristos cu liniște, vei vedea acum unde l-a legat pe tiranul, și cum a răsturnat temnița pe dedesubt, și de unde i-a scos pe cei închiși, și cum l-a călcat pe șarpe, și unde a spînzurat căpățîna lui, și cum l-a slobozit pe Adam, și cum a înviat-o pe Eva, și cum a stricat peretele cel din mijloc, și cum l-a osîndit pe amarul balaur, și cum a pus semnele de biruință cele nebiruite, și unde a omorît moartea, și cum a stricat de tot stricăciunea și unde l-a așezat pe om întru vrednicia lui cea de demult.\n","date":"15-04-2009","img":"","permalink":"https://axaneamului.ro/posts/magazine/axa-ii/15/cuvint-la-ingroparea-dumnezeiescului-trup-al-domnului-si-mintuitorului-nostru-iisus-hristos/","series":["AXA ANUL II"],"tags":null,"title":"Cuvînt la îngroparea dumnezeiescului trup al Domnului și Mîntuitorului nostru Iisus Hristos","youtube":""},{"author":"Robert Sungenis","categories":null,"content":"Introducere 1 Anul 2009 a fost declarat printre altele ca „anul astronomiei”, amintindu-se că au trecut 400 de ani de când Galileo Galilei a folosit celebrul său telescop cu care a făcut observații ce au zdruncinat din temelii vechile concepții geocentrice ptolemeice. A urmat și mai celebrul conflict al savantului cu Inchiziția catolică, în urma căruia Galilei a ieșit condamnat, dar ulterior, știința i-a dat dreptate și a urmat dezvoltarea astronomică cunoscută.\nÎn mentalul popular s-a creat începând cu perioada iluministă imaginea „mitului Galilei”, eroul (dacă nu chiar martirul) științei omenești, al liberei cugetări ce se opune „dogmelor” medievale bisericești. Fraza simbol „eppur si muove” (și totuși se învârtește), este unanim cunoscută și luată ca lozincă victorioasă a științei asupra religiei închistate. Dar, iată că această afirmație nu a fost rostită niciodată de Galilei, ci este o pură invenție din sec. al XVII-lea! Alt aspect: s-a susținut că la procesul din 1633 Galilei a fost silit sub amenințarea torturilor fizice – deci terorizat psihic – să emită acea abjurare. Există o mulțime de oameni care cred chiar că a fost ars pe rug, confundându-l astfel cu Giordano Bruno, executat astfel în 1600.\nÎn secolul trecut au avut loc o serie de încercări de a aborda raportul știință-religie. Între acestea au fost și cele din spațiul nostru ortodox în care, aflați sub presiunea crescândă a ateismului marxist, teologi și preoți au încercat să convingă oamenii de știință că mari savanți de renume unanim acceptat au fost de fapt credincioși și nu atei. În rândul acestora era permanent enumerat și Galileo Galilei, fără însă a se fi adus vreo dovadă consistentă în acest sens, și eludându-se exact conflictul cu pricina.\nÎn spațiul catolic în 1992 a avut loc ceea ce s-a numit în presă „reabilitarea lui Galilei”, ba chiar „Vaticanul cere scuze lui Galilei”. Dar, la o cercetare mai atentă, lucrurile nu se prezintă chiar așa. În primul rând: despre ce reabilitare să fi fost vorba? În urma abjurării, Galilei s-a pocăit în scris și a fost iertat încă de pe atunci, el ca persoană, de către biserica catolică. Dovada cea mai zdrobitoare în acest sens este faptul că el este înmormântat în biserica Basilica di Santa Croce din Florența!\nO asemenea cinste este cu totul deosebită, și cu nici un chip nu se poate acorda unui eretic sau răzvrătit! Deci în acest caz lucrurile au fost limpezi, curios este că nimeni s-a gândit la motivul acestei ciudățenii. Iată însă că în urma unor cercetări el a ieșit la iveală: Galilei nu numai că a abjurat în 1633, dar, cu un an înainte de moarte a revenit la sistemul geocentrist/statist al tradiției științifice și bisericești! Pocăința lui a fost sinceră și profundă, iar argumentele au venit din chiar zona... teologică! Acest lucru uimitor este foarte puțin cunoscut și de aceea prezentăm cititorilor noștri o traducere din cartea teologului catolic american Robert Sungenis intitulată Galileo s-a înșelat: biserica a avut dreptate. Lăsând deocamdată la o parte aspectul strict confesional al acestei „convertiri”, putem în primul rând constata marea deosebire între moartea celor doi amintiți: ereticul îndrăcit Giordano Bruno moare nepocăit și întorcând în jos crucifixul care i se dăduse spre sărutare înaintea execuției; Galilei moare, - cel puțin potrivit documentelor, dar și mormântului din biserică! – împăcat și pocăit, fie și în ceasul al 11-lea, și fiu credincios al bisericii (din care făcea parte). Iar la aceasta cu siguranță că mult au contribuit și rugăciunile fiicei sale, Sora Maria Celeste...\nLa data de 22 iunie 1633, din cauza că a fost „puternic bănuit” de „erezia formală” potrivit căreia soarele era fix și pământul se mișca, papa a cerut ca Galileo să renunțe la părerile sale și să scrie o abjurare detaliată. Aceasta suna astfel:\n„Eu, Galileo Galilei, fiul răposatului Vincenzo Galilei, florentin, în vârstă de 70 de ani, adus în persoană în fața acestui tribunal, și îngenunchind înaintea voastră Prea sfințiților și preacinstiților domni cardinali, inchizitori generali împotriva decăderii eretice de pe cuprinsul întregii Republici Creștine, având în fața ochilor și atingând cu mâinile mele Sfânta Evanghelie - jur că am crezut dintotdeauna, cred și acum, și cu ajutorul lui Dumnezeu voi crede și în viitor, tot ce este susținut, propovăduit și învățat de către sfânta biserică catolică și apostolică a Romei. Dar întrucât - după o sentință dată împotriva mea de către acest Sf. Oficiu, și anume că trebuie să părăsesc cu desăvârșire mincinoasa părere după care soarele se găsește nemișcat în centrul universului, iar pământul se mișcă și nu este în centrul universului, și că nu mai trebuie să susțin, să apăr și să învăț în vreun fel, prin grai sau în scris, zisa învățătură, și după ce am fost înștiințat că zisa învățătură era potrivnică Sf. Scripturi – am scris și am publicat o carte în care discut această învățătură deja osândită, și aduc argumente puternice în sprijinul ei, fără ca să prezint vreo opinie contrară lor; și din această pricină Sf. Oficiu m-a declarat ca fiind puternic bănuit de erezie, adică, de a fi susținut și crezut că soarele se găsește nemișcat în centrul universului, iar pământul se mișcă și nu este în centrul universului:\nPrin urmare, dorind să scot din mințile Preasfințiilor voastre, și ale tuturor credincioșilor creștini această puternică bănuială ridicată pe drept cuvânt împotriva mea, cu inimă cinstită și credință nestrămutată mă lepăd (abjur), blestem și disprețuiesc rătăcirile și ereziile, și mai pe larg orice altă rătăcire și sectă potrivnică în vreun fel zisei sfinte biserici; și jur că în viitor nu voi mai spune sau susține, prin grai sau în scris, nimic din cele ce ar putea da prilejuri asemănătoare de bănuială contra mea; dar dacă voi afla vreun eretic, sau o persoană bănuită de erezie, îl voi denunța acestui Sf. Oficiu, sau inchizitorului locului unde m-aș afla. Mai departe, jur și făgăduiesc să îndeplinesc și să respect în întregime toate pedepsele ce mi-au fost date, sau îmi vor fi date de către acest Sf. Oficiu. Iar, de voi încălca, (ceea ce să ferească Dumnezeu) oricare din făgăduințele și jurămintele mele, mă supun pe mine însumi tuturor chinurilor și pedepselor impuse și promulgate în sfintele canoane și alte constituții, generale și particulare, împotriva unor astfel de călcători de lege. Așa să-mi ajute Dumnezeu, și această Sfântă Evanghelie, pe care o ating cu mâinile mele.\nEu, numitul Galileo Galilei, am abjurat, am jurat, am făgăduit și m-am legat în felul de mai sus; și ca mărturie a adevărului am semnat cu mâna mea prezentul document al abjurării mele, și l-am recitat cuvânt cu cuvânt la Roma, în Conventul Minervei, la 22 iunie, 1633.\nEu, Galileo Galilei, am abjurat cele de mai sus cu propria mea mână.”\n(Papa) Urban a trimis apoi o scrisoare oficială inchizitorilor și nunțiilor papali din Europa anunțând abjurarea lui Galileo și cerându-le să ia aminte la condamnarea copernicanismului de către Vatican.2\nGalileo se convertește la geocentrism Faptul necunoscut aproape oricărui cititor modern și chiar celor mai mulți istorici, este acela că în anul de dinaintea morții sale Galileo a limpezit cu tărie foștilor săi susținători noua sa poziție în materie de cosmologie. La data de 29 martie 1641, Galileo a răspuns unei scrisori pe care a primit-o de la colegul său Francesco Rinuccini în data de 23 martie 1641, ce conținea descoperirile făcute de astronomul Giovanni Pieroni cu privire la mișcarea de paralaxă a anumitor stele, de la care atât Rinuccini cât și Pieroni credeau că au descoperit dovada sistemului heliocentric. Rinuccini scrie lui Galileo:\n„Ilustra voastră excelență, signor Giovanni Pieroni mi-a scris în ultimele luni spunându-mi că el a observat cu claritate cu un instrument optic mișcarea de câteva minute sau secunde în stelele fixe, dar la exact acel nivel de certitudine pe care îl poate atinge ochiul omenesc în observarea unui grad. Toate acestea m-au copleșit de cea mai mare satisfacție – să fiu martor la așa un argument decisiv pentru validitatea sistemului copernican! Totuși nu mică mi-a fost confuzia datorită a ceea ce am citit acum câteva zile într-o bibliotecă. S-a întâmplat să mă uit într-o carte care e pe cale de a fi tipărită. Potrivit autorului, dacă ar fi adevărat că soarele este centrul universului, și că pământul îi dă ocol în fiecare an, ar urma că noi n-am putea niciodată vedea o jumătate din tot cerul nopții, deoarece linia ce trece prin centrul și orizonturile pământului atingând periferia marii orbite, este o coardă dintr-o segment de arc al cercului cerului înstelat, al cărui diametru trece prin centrul soarelui. Și întrucât eu am crezut dintotdeauna ca adevărat – fără să fi constatat eu însumi aceasta – că prima [stea] din Balanță răsare în același moment în care prima [stea] din Berbec apune, inteligența mea limitată n-a fost în stare să ajungă la vreo soluție. De aceea vă implor, în mare voastră bunătate, să risipiți această îndoială din mintea mea. V-aș rămâne adânc îndatorat. Sărutăm dreapta cu respect, etc. Francesco Rinuccini.”3\nGalileo, fără să fie prea impresionat de aceste afirmații, a scris acest răspuns surprinzător către Rinuccini:\n„Falsitatea sistemului copernican n-ar trebui în nici un caz să fie pusă la îndoială, cu atât mai mult de către catolici, întrucât noi avem autoritatea de nezdruncinat a Sfintei Scripturi, tâlcuită de cei mai învățați teologi, al căror consens ne dă siguranța privind statornicia pământului, situat în centru, și mișcarea soarelui în jurul pământului. Ipotezele folosite de către Copernic și alți adepți ai săi în susținerea tezei contrariului sunt în totalitatea lor suficient doborâte de acel argument foarte puternic ce se trage din atotputernicia lui Dumnezeu. Acesta poate să facă lucrări în multe feluri și chipuri, de fapt în nenumărate feluri, pe cele ce potrivit părerilor și observațiilor noastre par să se petreacă într-un anume fel. Nu ar trebui să căutăm îngrădirea mâinii lui Dumnezeu și să insistăm îndrăzneț în cele mai presus de mărginirea competenței noastre... D’Arcetri, 29 martie 1641. Scriu această scrisoare pecetluită către Rev. Fr. Fulgenzio, de la care nu am mai auzit nimic în ultima vreme. O încredințez excelenței voastre ca să binevoiți a-i parveni.”4\nOricât s-ar căuta, puțini vor găsi retractarea lui Galileo făcută copernicanismului citată în cărți sau articole scrise despre viața și opera sa5. Încă și mai puțini sunt aceia care în dezbaterile publice despre Galileo care au auzit vreodată că el și-a schimbat concepția anterioară. Motivul este, pur și simplu acela că scrisoarea a fost ascunsă ochilor publicului în ultimele patru secole. Așa cum a recunoscut istoricul lui Galilei, Klaus Fischer: „Istoriografii consacrați ai științei nu pot fi achitați de acuzația că au citit scrierile lui Galileo prea selectiv.”6\nDin fericire, retractarea lui Galileo a reușit să scape de cenzură și să se regăsească alături de restul scrisorilor sale în culegerea în 20 de volume Le Opere di Galileo Galilei publicată în sfârșit în 1909 și retipărită la Florența în 1968. Cu secole înainte de această publicare, fie Rinucini fie altcineva din culise au depus eforturi de a ascunde faptul că această scrisoare a fost cu adevărat scrisă și expediată de Galileo. Știm că așa au stat lucrurile întrucât a existat o încercare evidentă de a șterge numele lui Galileo ca semnatar al scrisorii. Editorul a făcut această notă de luare aminte: „semnătura ‘Galileo Galilei’ a fost în mod cu totul intenționat și repetat ștearsă, cu intenția evidentă de a o face ilizibilă.”\nStillman Drake, unul din cei mai autorizați istorici ai lui Galileo din lume, a remarcat subterfugiul și a comentat:\n„Dintre toate scrisorile lui Galileo care s-au păstrat, doar aceasta are numele lui la sfârșit acoperit cu un strat gros de cerneală. Cred că Rinuccini a apreciat și a păstrat scrisorile lui Galileo indiferent de conținutul lor, dar n-a vrut ca alții să vadă această declarație a lui Galileo potrivit căreia sistemul copernican era greșit, și nici ca el să fie considerat drept ipocrit.”\nJudecând după conținutul scrisorii către Rinuccini, se vede că Galileo s-a aplecat o vreme asupra problemelor inerente sistemului copernican, ca și dorința sa de a reveni la o cosmologie geocentristă. Modul de vorbire din scrisoarea sa este unul așezat și direct și nu e caracteristic cuiva care e confuz și șovăielnic. Arată convingerile unui om care fost biruit de o poziție decisivă. Și atunci, departe de a fi un erou al cosmologiei moderne, cu scurt timp înainte de moartea sa, Galileo a devenit potrivnicul ei cel mai înverșunat – un fapt istoric ce a fost fie ignorat în tăcere, fie eliminat intenționat.\nRemarcile lui Galileo sunt atât de surprinzătoare încât Stillman Drake încearcă din răsputeri să atenueze impactul lor și să-l reabiliteze pe Galileo ca fiind heliocentrist. Comentând scrisoarea, Drake spune:\n„Răspunsul lui Galileo către Rinuccini din 29 martie poate la prima vedere să-l uluiască pe cititor… Și totuși nu era nimic fățarnic în spusele lui Galileo, după care toate științele, inclusiv astronomia, sunt o ficțiune întrucât se situează în afara câmpului de observații practice; într-adevăr, astronomia, așa cum a lăsat-o Copernic, nu putea fi împăcată cu multe fapte observabile cunoscute lui Galileo… dar mai importantă este aserțiunea clară a lui Galileo, potrivit căruia astronomia tradițională geocentrică era încă și mai eronată decât cea heliocentrică.”\nAici îl vedem pe Drake sugerând că Galileo a contestat copernicanismul din cauză că el a văzut că atât acesta cât și sistemul ptolemeic sunt incapabile să explice mișcările soarelui și ale planetelor. Acest lucru se bizuie pe acea parte din scrisoarea lui Galileo în care acesta spune:\n„Și întocmai așa cum socotesc observațiile și ipotezele copernicane ca eronate, la fel, ba chiar încă și mai rău, socotesc a fi greșite cele ale lui Ptolemeu, Aristotel și ale adepților lor, atunci când [chiar și] fără a merge dincolo de hotarele rațiunii omenești, neîntemeierea lor poate fi prea lesne descoperită.”\nDar cuvintele lui Galileo sunt cu mult mai explicite decât recunoaște Drake. Chiar dacă am vrea să-l credem pe Drake că Galileo a văzut probleme serioase în sistemul ptolemeic, scrisoarea sa către Rinuccini așează clar în opoziție întregul „sistem copernican” cu „autoritatea de nezdruncinat a Sfintei Scripturi, tâlcuită de cei mai învățați teologi, al căror consens ne dă siguranța privind statornicia pământului, situat în centru, și mișcarea soarelui în jurul pământului.” Aceste cuvinte alese cu grijă nu sunt, așa cum și-ar fi dorit Drake, o încercare de a puncta dificultățile din sistemul copernican de dinaintea descoperirii orbitelor eliptice ale planetelor de către Kepler. Dimpotrivă, cuvintele lui Galileo sunt identice cu cele ale cardinalului Roberto Bellarmin spuse cu vreo 25 de ani mai înainte, când sistemul heliocentric a fost condamnat pentru întâia oară sub papa Paul V și Sfântul Oficiu, datorită faptului că încerca să pună pământul în mișcare, împotriva cuvintelor solemne ale Sfintei Scripturi. În timp ce în anul 1616 Galileo susținea că Scriptura nu ar trebui luată literal când vorbește despre cosmologie, acum, în 1641, tâlcuirea literală a Scripturii este arma nr. 1, așa cum fost și pentru Bellarmin.\nSe observă că Galileo a renunțat la întregul eșafodaj al cosmologiei heliocentrice atât în acceptarea sa fără compromisuri a „statorniciei pământului, situat în centru, și mișcarea soarelui în jurul pământului,” cât și în referirile sale la „ipotezele folosite de către Copernic și alți adepți ai săi,” printre care Kepler, fiind primul astronom care l-a acceptat public pe Copernic, a fost într-adevăr unul din cei mai înfocați „adepți” ai săi, și unul cu care Galileo a corespondat de câteva ori. Nu numai că Galileo condamnă copernicanismul arătându-l potrivnic Scripturii, ci își întărește poziția susținând că „atotputernicia lui Dumnezeu poate să facă lucrări în multe feluri și chipuri, de fapt în nenumărate feluri”, lucrări pe care le considerăm improbabile sau imposibile.\nGalileo își încheie scrisoarea către Rinuccini prin alte două afirmații de luare aminte. În prima, Galileo susține că poate să conteste descoperirile lui Pieroni printr-o presupunere apriorică – aceea că pământul este în centrul universului; iar în cea de-a doua, prin renunțarea la „nefericitul său Dialog” – acum deja celebra carte, cu titlul complet Dialog privind cele două sisteme cosmice principale pe care papa Urban VIII și Sacra Congregație au condamnat-o în 1633 pentru susținerea sa nesăbuită a heliocentrismului.\nEl scrie:\n„Și întrucât spui că ești uluit și derutat de argumentul luat din faptul că noi vedem întotdeauna o jumătate de cer deasupra orizontului, din care se poate deduce odată cu Ptolemeu că pământul este centrul sferei… răspunde-i autorului [Pieroni] că într-adevăr o jumătate de cer rămâne nevăzută, și insistă cu acest lucru până când el va afirma cu tărie că exact acest lucru se vede – ceea ce nu va face niciodată. Căci oricine a spus hotărât că se vede o jumătate de cer, și prin urmare că pământul este fixat în centru, are în mintea sa prezumția că pământul este fixat în centru, și de aceea spune că se vede o jumătate de cer – deoarece aceasta s-ar întâmpla dacă pământul ar fi în centru. Deci nu din cauză că se vede jumătate de cer rezultă că pământul este în centru, ci aceasta se deduce din presupunerea că pământul este în centru, deci de aceea se vede o jumătate de cer…\nAdaug că dacă observațiile căpitanului Pieroni sunt adevărate în ce privește mișcările unor stele fixe, făcute în câteva secunde de arc, [atunci] așa mici cum sunt acestea, [aceasta] implică rațiunii omenești schimbări ale pământului diferite de oricare care i-ar fi putut fi atribuite dacă ar fi rămas în centru. Iar dacă există o atare schimbare, și se observă că este mai mică de un minut de arc, cine dorește să-mi garanteze mie că atunci când primul punct de Berbec răsare, primul punct de Balanță apune atât de exact încât nu există nici măcar pentru noi o diferență de un minut de arc? Deci ce vrem să deducem, într-o observație foarte delicată și subtilă, din experiențe care sunt grosolane și chiar imposibil de făcut? Aș mai putea adăuga și alte lucruri în legătură cu aceasta, dar ceea ce deja s-a spus în nefericitul meu Dialog este de ajuns.”\nDesigur, există unii care ar putea să conteste această convertire dramatică a celui ce mai înainte provocase scandalul, spunând că Galileo se afla din 1633 în arest la domiciliu din ordinul papei Urban VIII. S-ar putea presupune că, nevrând să-l întărâte pe papă, Galileo vorbea sub constrângere și ca atare cuvintele sale nu trebuiesc luate în seamă ca o dovadă convingătoare că el și-ar fi părăsit concepțiile cosmologice anterioare. Deși o asemenea ipoteză ar putea fi destul de probabilă, nu găsim nici urmă de așa ceva în cuvintele alese cu grijă de Galileo. Cu siguranță Drake n-a văzut scrisoarea lui Galileo în acest sens, întrucât el o tâlcuiește cu toată seriozitatea cu care crede că Galileo a scris-o. Fiind atât de mândru pe cât se știa că e, dacă motivul lui Galileo ar fi fost doar acela de a fi pe pace cu papa și să nu-și „taie craca”, ar fi fost suficientă o respingere simplă și politicoasă la nedumeririle lui Rinuccini. În loc de aceasta, Galileo apără nemișcarea pământului cu un spirit și o logică așa de exuberante încât ne apare ca imaginea unuia care a avut momentul său de „evrika” și nu are de ce să fie contestat. Escrocii au puține convingeri; cei prigoniți se abțin de la comentarii sau adesea se scaldă în ambiguități; politicienii au tendința de a fi pe plac și de a spune ceea ce le-ar aduce popularitate; dar Galileo nu arată în scrisoarea sa nici unul din aceste cusururi. El nu ia partea nimănui, ci în egală măsură îi condamnă pe Ptolemeu, Copernic și Kepler, deoarece își dă seama că nici unul din ei nu a răspuns la toate cele văzute de el prin telescopul său, și numai însuși Dumnezeu știe cum se potrivesc una cu alta. Ca urmare, el se nu se bizuie în argumentația sa pe nici o teorie științifică ci pe „atotputernicia lui Dumnezeu”, care doar spune și se și îndeplinește. De fapt, Rinuccini, după ce a citit scrisoarea lui Galileo, a fost atât de convins de sinceritatea ei încât de aceea a încercat să șteargă semnătura lui Galileo de pe ceea ce știa că ar schimba cursul istoriei dacă ar fi făcută cunoscută publicului.\nDe unde ar fi putut Galileo să audă de argumentul convingător al „atotputerniciei lui Dumnezeu”? Cel mai probabil de la papa Urban VIII în 1633. Urban putea atunci să vorbească cu destulă siguranță din ambele perspective, cea științifică și cea teologică, și astfel să-l asigure pe Galileo nu numai că avea greutatea dovezilor împotriva sa, dar și că, refuzând să primească verdictul bisericii, se va trezi împotriva Atotputernicului. Iată cuvintele papei către Galileo:\n„Îți amintim ceva ce am avut prilejul să-ți spunem acum mulți ani, vorbind ca de la filosof la filosof; și, dacă ne aducem bine aminte, n-ai vrut atunci să ne dai nici o replică decisivă. Te asigurăm că toate demonstrațiile tale sunt de bun simț și că e întrutotul cu putință ca lucrurile să stea așa cum spui. Dar acum spune-ne nouă, chiar susții cu adevărat că Dumnezeu nu ar fi dorit sau cunoscut cum să miște cerurile și în vreun alt fel? Bănuim că vei spune ‘da’, deoarece nu vedem cum ai putea răspunde altceva. Prea bine atunci, dacă vrei în continuare să-ți aperi afirmațiile, va trebui să ne dovedești că, dacă mișcările cerești se petrec în alt fel decât cel pe care îl propui, se va naște pe undeva o contradicție logică, întrucât Dumnezeu în nemărginita Sa putere poate face orice lucru care nu prezintă o contradicție. Ești pregătit să dovedești aceasta? Nu? Atunci trebuie să ne crezi că Dumnezeu poate, după cum se pare, să fi potrivit lucrurile cu totul altfel, și totuși să reiasă de aici efectele pe care le vedem. Iar dacă această posibilitate există, și se păstrează astfel și spusele Scripturii în adevărul lor literal, nu ne este dat nouă muritorilor să încercăm să forțăm aceste sfinte cuvinte să însemne ceea ce nouă, de aici, ni se pare a fi cazul.\nAi ceva de obiectat? Ne bucurăm să vedem că ești de părerea noastră. Cu adevărat, ca bun catolic, cum ai putea avea o alta? Ca să vorbești despre aceasta în alt mod decât cel ipotetic ar fi totuna cu a constrânge nesfârșita putere și înțelepciune a lui Dumnezeu în limitele ideilor tale personale [fantasie particolari]. Nu poți spune că acesta este singurul fel în care ar fi putut lucra Dumnezeu, deoarece sunt multe, și chiar nenumărate, căi pe care le-ar fi putut cugeta El, și care sunt nepătrunse de mințile noastre mărginite. Sperăm că acum pricepi ce vrem să spunem când am zis să lași teologia în pace.”7\nAdăugăm faptul că referirea lui Galileo la „atotputernicia lui Dumnezeu” împotriva celor susținute de Rinuccini nu a fost folosită în același sens în care el a ridiculizat-o în al său Dialogo. În Dialogo, pe care a început să-l scrie între 1621-1623 și era astfel îndepărtat din controversa din 1633, Galileo a încercat să încurce treburile prin a echivala atotputernicia cu miraculosul. El scria:\n„Desigur, Dumnezeu ar fi putut face ca păsările să zboare având oasele făcute din aur solid, cu venele pline de mercur, cu carnea mai grea decât plumbul și cu aripi extrem de mici. Nu a făcut-o, și asta ar trebui să ne arate ceva. Doar ca să-ți aperi necunoașterea scapi prin subterfugiul de a-L pune pe Domnul la fiecare pas să facă o minune.”8\nDesigur, acum în 1641, Galilei vede lucrurile diferit. Dumnezeu putea să facă pământul ca punctul central și nemișcat al universului și prin mijloace naturale, nu miraculoase, căci El, în atotputernicia Sa ar ști cu mare ușurință cum să facă acest lucru.\n Note 1 Capitolul 14: Catholic Church's Teaching on Geocentrism Galileo Was Wrong: The Church Was Right, CAI Publishing, Inc., 2008, vol. II, pp. 215-233. Traducere și introducere Pr. Dan Bădulescu.\n2 Dorothy Stimson, The Gradual Acceptance of the Copernican Theory of the Universe, p. 59.\n3 Le Opere Di Galileo Galilei, Antonio Favaro, retipărit din ediția 1890-1909 Firenze, G. Barbera — Editore, 1968, vol. 18, p. 311\n4 Ibid, p. 316\n5 Chiar și Maurice Finocchiaro, care este considerat, și se consideră el însuși unul dintre cei mai competenți și detailați istorici ai lui Galileo, nu menționează convertirea lui Galileo în nici una din multele sale cărți. În ultima sa carte, Retrying Galileo (2005), Finocchiaro redă cu lux de amănunte istoria afacerii Galileo de la 1633 la 1992, concentrându-se în capitolul 3 pe anii 1633-1642, dar nu menționează nicidecum scrisoarea lui Galileo către Francesco Rinuccini privitoare la declarația lui Pieroni de descoperire a paralaxei, și nici numele lui Rinuccini nu este inclus în indexul cărții. Rinuccini este doar menționat în treacăt la pagina 28. În schimb, Finocchiaro este la curent cu Pieroni, întrucât îl menționează la paginile 67, 69: „...eforturile, activitățile și raporturile lui Giovanni Pieroni. Născut în Toscana, a studiat cu Galileo la Padua... În august 1635, Pieroni a încercat să-l convingă pe Galileo să dedice Cele două științe noi lui Ladislau...” La pagina 261, Finocchiaro se referă la un articol apologetic din L'Osservatore Romano din 23 aprilie 1887, care spunea: „Ar trebui să-l credeți pe Galileo însuși, care, în ultimii ani ai vieții sale s-a căit că s-a angajat în tâlcuiri arbitrare ale Bibliei bazate pe judecata proprie, care erau cu atât mai primejdioase în acea vreme când acest lucru era obișnuit ereticilor din multe ținuturi ale Europei.” În loc să facă legătura dintre aceasta și convertirea lui Galileo din 1642 în scrisoarea către Rinuccini, Finocchiaro spune: „Ultima referință este neclară, dar probabil că face aluzie la scrisoarea apocrifă către Renieri...” Vezi de asemenea pagina 156 unde Favaro este de accord că scrisoarea către Renieri este apocrifă.\n6 Klaus Fischer, Galileo Galilei, Munich, Germany, Beck, 1983, p. 114.\n7 Giorgio de Bantillana, The Crime of Galileo, New York, Time Inc. 1962, pp. 175-176. Santillana adaugă: „De obicei istoricii datează această idee din conversa- șia din 1630. Dar am văzut (p. 135) că ea este menționată în Praeludium-ul lui Oregius, de unde am extras citatul de mai sus. Potrivit lui Berti, citatul cu pricina apare de asemenea și prima ediție din 1629, deci acest argument datează cel puțin din 1624 și probabil, așa cum reiese de la Oregius, a fost folosit pentru prima dată în 616.”\n8 Giorgio de Santillana, The Crime of Galileo, New York, Time Inc., 1962, p.176\n","date":"15-04-2009","img":"https://axaneamului.ro/posts/magazine/axa-ii/15/convertirea-lui-galilei-la-geocentrism/images/0.jpg","permalink":"https://axaneamului.ro/posts/magazine/axa-ii/15/convertirea-lui-galilei-la-geocentrism/","series":["AXA ANUL II"],"tags":null,"title":"Convertirea lui Galilei la geocentrism","youtube":""},{"author":"Lucian Cornianu","categories":null,"content":"1. Citirea datelor cu caracter personal (nume, prenume, CNP, naționalitate, vârstă, etc.)\nAceste date pot fi folosite pentru deschiderea unor conturi bancare. Pot fi folosite, de asemenea, pentru achiziționarea de proprietăți, derularea de licitații electronice, înființarea unor societăți comerciale fantomă. Toate acestea în scopul desfășurării unor activități ce implică spălarea de bani, excrocherie, crimă organizată, terorism și altele asemenea. Dat fiind că datele folosite sunt ale dumneavoastră, deci date reale, pe de-o parte tranzacțiile vor decurge ușor, falsul fiind greu de descoperit, iar pe de altă parte nu veți putea dovedi că altcineva a făcut aceste lucruri decât extrem de greu și de încet (în unele cazuri, deja întâlnite în S.U.A. la furturile de identitate, victima va fi în pușcărie înainte să-și poată dovedi nevinovăția și va avea nevoie de ani de zile pentru a ieși - cu o viață distrusă).\n2. Citirea datelor cu caracter biometric (amprenta digitală, amprenta facială, amprenta retinei)\nPot fi folosite pentru clonarea amprentelor digitale și amprentelor de retină (lentile de contact personalizate). Pot fi folosite pentru a avea ulterior acces la anumite informații securizate ale persoanei respective sau la locul de muncă al acesteia (multe calculatoare și instituții folosesc genul acesta de control al accesului). Pot fi folosite pentru plantarea de probe false la locul unei infracțiuni, în special a amprentelor, care sunt cel mai ușor de clonat (pe suport de latex). Pot fi folosite pentru confecționarea de măști personalizate sau trucare de înregistrări de imagini - adăugându-se amprenta dumneavoastră facială la locul comiterii unei infracțiuni.\n3. Clonarea cip-urilor, modificare datelor și atașarea lor la un alt pașaport\nClonarea înseamnă citirea datelor de pe un cip urmată de scrierea lor, în aceeași formă, pe alt cip și atașarea acestui nou cip la un alt pașaport. Nu trebuie (neapărat) să fie modificate datele de pe cip-ul original (deși se poate face asta, iar adevăratul posesor al datelor poate fi transformat în „infractor”). Modificările pot fi făcute pe cip-ul „clonă”, care urmează să fie atașat la pașaportul fizic falsificat în prealabil (sau pur și simplu cumpărat de la firma producătoare - legal sau nu - cu un cip fără date). Se înțelege că în felul acesta falsul este aproape imposibil de detectat, pașaportul fiind declarat 100% valid de către cititorul RFID, singura speranță rămânând, ca și până acum, în ochiul vigilent al vameșului. Dacă datele sunt clonate pe un pașaport original cumpărat pe sub mână - lucru ușor de făcut în orice țară în care există corupție - atunci falsul nu poate fi descoperit decât cu totul excepțional. Victima nu va avea nici o șansă să se justifice în libertate, odată ce infracțiunile au fost comise de purtătorul unui asemenea pașaport. Va intra în închisoare și va trebui să adune dovezile nevinovăției sale de acolo. Viața socială îi va fi distrusă, cariera de asemenea. Problema cea mai gravă este că aceste falsuri vor putea fi făcute cu datele reale ale unei persoane. Până acum măcar falsurile se făceau cu date personale la rândul lor false, care puteau fi mai ușor detectate.\n4. Urmărirea individului purtător de act electronic cu cip\nCip-ul pașaportului se identifică printr-un număr unic ce ține de țara din care provine. Chiar dacă datele personale de pe pașaport nu pot fi accesate decât de la distanțe relativ mici, cip-ul poate fi scanat după acest ID unic de la distanțe extrem de mari. Oficial, cip-ul poate fi accesat în bune condiții de la distanța de minimum 10 cm. Asta înseamnă ca el are o „dimensiune” radio sferică, având un diametru minim de 20 de cm. Cel mai mic obiect care poate fi oficial interceptat fizic de un satelit civil aflat pe o orbită joasă este de 30 cm. Un satelit militar depășește cu mult această performanță. Deci, posesorul unui pașaport cu un anumit ID poate fi identificat și urmărit prin satelit.\nPersoanele purtătoare de pașaport cu un anumit ID național pot astfel deveni extrem de ușor ținta unor atentate teroriste punctuale. Pot fi realizate, de pildă, atacuri teroriste cu bombă sau arme chimice plasate în anumite containere, în aeroporturi, și care să nu se declanșeze decât în momentul în care pe lângă locația respectivă trece un purtător (sau un grup de purtători) de pașaport electronic dintr-o anumită țară. De asemenea, rețelele de spionaj pot beneficia din plin de aceste neajunsuri în activitățile lor curente.\n5. Sustragerea datelor personale și biometrice din bazele de date Schengen\nOficial, datele din noile pașapoarte biometrice urmează să fie centralizate într-o bază de date unică la nivel european, cu terminale în toate statele membre Schengen. Auditul de securitate pentru această bază nu a fost făcut niciodată public. Atâta vreme cât servere cu lungă tradiție (NASA, Pentagon, etc.) cad victime periodic atacurilor informatice de tot felul, nu avem nici un motiv să credem că baza SIS II, atât de atrăgătoare pentru crima organizată și pentru alte activități infracționale, va reprezenta o excepție. Odată ajunse pe mâinile rețelelor de crimă organizată, eșantioanele de date biometrice vor putea fi folosite în modurile arătate mai sus pentru a crea un adevărat haos infracțional și social. Recuperarea acestor date va fi practic imposibilă, ele putând fi transmise în câteva clipe în orice colț al lumii. Oamenii ale căror date biometrice au fost furate nu vor mai putea niciodată să aibă o viață liniștită. Dacă privim datele biometrice ca pe o cheie a identității personale, să nu uităm că această cheie nu poate fi schimbată. Dacă datele biometrice au fost furate, nu pot fi înlocuite în nici un fel și mereu vor apare noi și noi incidente, accidente, contravenții și infracțiuni pentru care omul ale cărui date au fost furate va trebui să se justifice. Perspectiva este limpede și îngrozitoare: milioane de vieți distruse de introducerea actelor electronice!\nPermisele de conducere cu cip propuse pentru România conțin și următoarele pericole suplimentare față de pașapoartele electronice: a. citirea datelor cu caracter personal într-un mod extrem de facil\nSpre deosebire de cip-urile RFID din pașapoarte, cele din permisele de conducere nu posedă nici un fel de sistem de criptare a datelor. Ele pot fi accesate de orice cititor compatibil cu frecvența dispozitivului. Orice infractor își poate procura un astfel de cititor la un preț de cca 200 euro. Adăugându-i o antenă performantă - de asemenea ușor de procurat la un preț modic - poate începe să scaneze datele celor care circulă pe stradă, dacă au asupra lor carnetul de conducere. Orice șofer este potențială victimă.\nb. citirea datelor cu caracter personal folosind dispozitive compatibile GSM\nSpre deosebire de cip-urile RFID din pașapoarte, cele din permisele de conducere funcționează la o frecvență înaltă (900 MHZ) compatibilă cu cea GSM (GSM-900). Deci, anumite telefoane mobile pot fi modificate și folosite ca scannere improvizate (dar eficiente) pentru astfel de cip-uri. Distanța de citire este și ea, se înțelege, mult mai mare (anumite teste avansează distanțe extrem de mari, de ordinul sutelor de metrii).\nInutil să spunem ce mană cerească reprezintă aceste lucruri pentru rețelele de crimă organizată și/sau spionaj. Presupunând ca un om nu poartă tot timpul pașaportul la el (decât atunci când călătorește), permisul de conducere îl poartă aproape sigur mai tot timpul la el.\nToate problemele prezente la pașapoarte se echivalează și în cazul permiselor, cu mențiunea ca acestea sunt MULT mai ușor de urmărit și accesat decât pașapoartele.\n","date":"01-04-2009","img":"","permalink":"https://axaneamului.ro/posts/magazine/axa-ii/14/pericolele-pasapoartelor-electronice/","series":["AXA ANUL II"],"tags":["Politică","Social"],"title":"Pericolele pașapoartelor electronice","youtube":""},{"author":"Theodor Codreanu","categories":null,"content":"Toynbee susține că trecerea de la o civilizație la alta, considerată superioară (altfel aculturația nu-și are sens) este asociată întotdeauna cu înflorirea unei religii superioare. Occidentalizarea fostului spațiu bizantin, cel al lumii ortodoxe, contrazice asemenea lege. Condițiile sunt, de astă dată, cu totul speciale. Lumea ortodoxă este tot creștină. Unii vor putea trage de aici concluzia că ortodoxismul este inferior catolicismului sau protestantismului, ceea ce este o eroare de proporții. De altminteri, concluzia s-a și tras demult și a venit chiar din conștiința aversiunii creștinilor occidentali față de „schismatici”. În realitate, schismaticii erau chiar catolicii, care au trebuit să suporte și alte schisme în sânul lor, cea mai importantă fiind Reforma. Reculul civilizațional răsăritean nu se datorează „inferiorității” ortodoxiei ca religie, ci unor împrejurări istorice speciale. De facto, ortodoxia a conservat nucleul primar al creștinismului patristic și, deci, aici e de găsit creștinismul desăvârșit al epocii de mare înflorire civilizațională a Bizanțului, când Apusul catolic era semibarbar, cum recunosc cercetătorii obiectivi ai spațiului bizantin. Premisele unei reunificări actuale a Bisericilor creștine se bazează și pe această recunoaștere implicită a plinătății ortodoxiei ca punct arheic al creștinismului. Altele sunt pricinile „complexului întârzierii” Răsăritului: căderea Bizanțului sub tirania otomană (care a frustrat Bizanțul de o autentică fază imperială, aruncându-l direct în decădere, cum remarca și Neagu Djuvara) și deformarea sistemului bizantin de către panslavism, fenomenul velicorus, de esență asiatică, fiind principalul obstacol în înflorirea civilizației creștine răsăritene. Astfel, civilizația bizantină a fost stopată în evoluția ei tocmai în perioada când în Europa, prin cetățile italiene, se produce Renașterea. Nu întâmplător, adevărata descoperire a Occidentului în Țările Române se realizează legat tocmai de momentul renascentist al Europei, coroborat cu vântul de libertate națională adus de revoluția de la 1848.\nConsecință: masiva aculturație a Țărilor Române nu s-a petrecut condiționată de convertirea răsăritenilor la catolicism și asta fiindcă nu era nici o incompatibilitate de fond între cele două Biserici surori. Încercarea de uniatism și de infiltrare a catolicismului sau protestantismului în spațiul ortodox a fost un fenomen marginal, cu mult exagerat ca importanță de către cei interesați. Remarcabila întâlnire dintre Orient și Occident în prima jumătate a secolului al XIX-lea s-a datorat existenței unui fenomen comun, aflat cu un pas mai înainte în Occident, la cumpăna dintre iluminism și romantism, când Europa a desăvârșit proiectul națiunilor. Trebuie să remarc aici un paradox: țările ortodoxe erau, din punct de vedere religios, primele pregătite pentru proiectul național, după dispariția centrului imperial bizantin. Neavând un Centru veritabil de felul Romei papale, ortodoxia a dezvoltat biserici naționale care au conservat specificul bizantin originar al civilizației lor, pe fondul particularizant al popoarelor. Este unanim recunoscut acest merit Bisericii Ortodoxe Române, maica noastră spirituală, cum o numea Eminescu.\nCiudățenia, în contextul naționalismului pașoptist e alta: biserica, în postura ei de instituție, se afla marcată de două tendințe degenerative din politicile imperiale răsăritene: tendința pravoslavnică, de care era legată prin fire vizibile în predominanța alfabetului chirilic, deci a curentului imperial slavizant, iar dinspre centrul ortodox constantinopolian de celălalt curent, grecizant-fanariot, averile mânăstirești fiind concentrate spre aceștia. Nu întâmplător, renașterea românească va fi posibilă prin eliminarea scrierii chirilice și prin secularizarea averilor mânăstirești. Contradicția, așadar, era între caracterul național al ortodoxiei românești și politica instituției bisericești care coincidea cu a sistemului politic moștenit de la fanarioți peste care, după revenirea domniilor pământene, s-a interpus influența rusească din perioada Regulamentelor Organice, sub impulsul celor din urmă inițiindu-se o aculturație occidentală administrativă, dar hibridată nefericit de interesele imperiale rusești. Este ceea ce explică filiera masonică occidentală a naționalismului pașoptist, coincident cu larga mișcare a națiunilor în Europa romantică.\nVom înțelege mai bine fenomenul zăbovind asupra pașoptismului românesc, fără de care nu se poate concepe crearea României moderne. Revoluția de la 1848 mai dovedește ceva: singurele revoluții care pot reuși în istoria umanității sunt cele spirituale. Prima care a reușit în spațiul european și a creat, propriu-zis, Europa, este cea creștină. A doua revoluție, rezultată din cea primă, este cea a creării națiunilor. Aceasta a început încă din Evul Mediu, continuând cu Renașterea și încheindu-se în secolul al XX-lea. Este exagerată, dacă nu falsă, teoria că națiunile europene sunt creația secolului al XIX-lea romantic. Demonstrația lui Ioan-Aurel Pop din cartea deja menționată, Geneza medievală a națiunilor moderne, este pe deplin convingătoare. Apariția națiunilor este o revoluție spirituală, în deplină concordanță cu pogorârea Sfântului Duh în Cincizecime sub forma unor limbi de foc. Aceste limbi de foc sunt sufletele și spiritele popoarelor. Din clipa aceea, apostolii au devenit „poligloți”, capabili fiind să vorbească și să propovăduiască în limbi pe care nu le cunoșteau mai înainte. Este revoluția făptuită în omenire de pogorârea Duhului Sfânt, prin care s-a dezvăluit definitiv omului Taina Sfintei Treimi, adică taina iubirii aproapelui.\nRevoluția pașoptistă are o dublă față: una a eșecului, alta a biruinței. Eșecul e legat de partea materială, socială. Pașoptiștii au fost repede anihilați și cei mai mulți dintre ei exilați. Biruința, în schimb, este cea spirituală, descinsă tocmai din Taina Sfântului Duh. Aceasta este ideea-arheu de românitate și de România. Pașoptiștii trăiesc atât de intens sentimentul românesc al ființei, cum ar zice Noica, încât lor le datorăm totul pentru existența României moderne. Pașoptiștii constituie prima generație extraordinară din istoria românilor, pe care nici o alta nu o va mai egala, deși o va întrece sub raportul creației culturale, cum se va întâmpla cu generația din epoca marilor clasici sau cu cea interbelică. Să pricepem tâlcul admirației lui Eminescu pentru pașoptiști, probabil, singurul care a înțeles, în toată amploarea, ce a adus această generație României. Nu mă miră că eroul său cel mai important este Andrei Mureșanu, autorul enunțului fundamental Deșteaptă-te, române, devenit, nu-i așa, imn național abia după revoluția din 22 decembrie 1989, singura izbândă cu adevărat reală a acestei răsturnări istorice, adică tot una spirituală, căci sub raport material căderea lui Ceaușescu a însemnat începutul unei degringolade, semn al furtului de revoluție despre care vorbeam în capitolul anterior. Cine vrea să aibă termen de comparație între generația pașoptistă și toate câte au urmat, n-are decât soluția antitezelor eșuate: să se gândească la cea mai în vogă generație de după 1989, cea numită cu un barbarism mimetic nouăzecist-douămiistă, o generație din care a dispărut complet sentimentul românismului, o generație bolnavă iremediabil de spirit bășcălios, miticist, ridicând pornografia la rang de ideal „artistic”. Te întrebi acum dacă i-a fost dat României să-și consume geniul creator de civilizație doar în nici 200 de ani. Așa ar fi dacă soarta României s-ar lega doar de întâlnirea dintre sistemul politic cleptocratic și cel cultural pornocratic, cum se întâmplă în prezent. Numai că nu a murit încă ultimul paznic moștenit de la pașoptiști: imnul Deșteaptă-te, române! Cleptocrația postdecembristă a făcut marea greșeală că a ascultat de glasul spiritual al revoltei populare, proclamând un mesaj pașoptist drept imn național. Nu la modul hazardat acest imn a devenit repede obiect de dispută politică, de ironie, de batjocură, existând voci care au propus schimbarea lui, sub pretext că nu se adecvează vremii și nici ideologiei political correctness.\nNeagu Djuvara opinează că aculturațiile se produc în timp și spațiu. Aculturația occidentală românească s-a produs în două epoci în raport cu două civilizații diferite, dar cu rădăcini comune: e vorba de perioada romanizării care coincide cu faza larvară a etnogenezei, și se continuă cu începuturile creștinismului până la ruptura dintre Imperiul roman de Răsărit și cel de Apus; apoi, reoccidentalizarea, cu precedente în epoca lui Dimitrie Cantemir, desăvârșindu-se în secolul al XIX-lea. Se pune întrebarea dacă reîntâlnirea cu Occidentul înseamnă o aculturație firească sau una artificială, fiindcă ambele soluții sunt de luat în calcul de aici înainte, ele fiind oarecum disjuncte prin pașoptism și junimism, cel dintâi convins că e vorba de o sincronie naturală, pe când cel de al doilea interpretează aculturația grăbită sub grila teoriei formelor fără fond. E aici o ambiguitate de fond, deoarece nici una dintre cele două tendințe nu se opune occidentalizării, ci intervine doar opțiunea pentru integrare organică sau de accelerare artificială a ritmului, arderea etapelor, cum a mai fost numită. Se vor înfrunta, în consecință, două concepte politice și culturale: conservatorismul și liberalismul, care vor domina scena politică românească după Unirea de la 1859, degenerând, mai târziu, în nefasta antiteză monstruoasă dintre tradiționaliști și moderniști. Superioritatea pașoptismului asupra tuturor generațiilor și epocilor care vor urma constă în păstrarea echilibrului între antiteze, ei fiind deopotrivă „liberali” și „conservatori”, deși unii dintre dânșii se radicalizează fie într-o parte, fie în alta, dar cu consecințe pentru mai târziu. Acest echilibru a fost conceptualizat remarcabil de către pașoptistul cu cel mai bun cap filosofic, Ion Heliade Rădulescu, în lucrarea Echilibrul între antiteze, carte neglijată în cultura română, dar înțeleasă în spiritul ei profund de către Eminescu, iar, mai târziu, de către Mircea Eliade, care nu întâmplător a preluat, pentru sine, numele ilustrului său înaintaș. Heliade, Kogălniceanu, Alecsandri sunt spiritele cele mai echilibrate ale generației pașoptiste, care au făcut și politică și cultură, în plan strict creator același echilibru fiind vizibil în opera lui Costache Negruzzi, care, semnificativ, dă și cea mai consistentă capodoperă a literaturii pașoptiste – nuvela Alexandru Lăpușneanul.\nReferindu-se la fenomenul românesc, Neagu Djuvara consideră că elemente artificiale în aculturație au intervenit în mișcarea culturală numită Școala Ardeleană. E vorba de orientarea latinistă, izvorâtă dintr-un imperativ politic și care a eșuat deoarece a năzuit să sincronizeze limba română cu o vârstă demult apusă, cea a latinității din perioada etnogenezei. Or, limba vie a biruit în fața artificiului, româna nefiind nici daca (așa cum se iluzionează azi unii visători adepți ai tracis-mului), nici latina (cum se iluzionau latiniștii). Sau cum zice Eminescu: Suntem români și punctum. Nici latini, nici daci, nici slavi. „Idealizarea trecutului național – scrie Neagu Djuvara – nu se poate traduce printr-o imitație eficientă pentru că prin definiție ea se sprijină pe o altă vârstă a civilizației. Dimpotrivă, o renaștere își poate căuta modele la civilizația-mamă, la o vârstă corespondentă1. Eficiența pașoptiștilor se sprijină pe faptul că au înțeles românismul într-o dublă sincronie, pe care aș numi-o ianusiacă, după modelul zeului roman Ianus, cel cu două fețe, privind cu un ochi spre trecut și cu altul spre viitor. Este exact echilibrul între antiteze despre care vorbeam. Ei și-au descoperit trecutul național abia după ce au văzut ce-au ajuns națiunile surori, de gintă latină, în prezent. Așadar, impulsul sincronizării, al aculturației, se va produce către o vârstă corespondentă a civilizației-mamă, dar nu printr-o imitație artificială, ci prin refacerea legăturilor cu rădăcinile propriului popor și ale civilizației-mamă. De-aici geniul eficient al generației pașoptiste. Spre deosebire de Titu Maiorescu, promotorul teoriei formelor fără fond, care nu i-a înțeles pe pașoptiști, despărțindu-se de aceștia, Eminescu i-a continuat în cel mai pur spirit, încât nu poate fi acuzat de paseism, cum au făcut-o atâția în gravă necunoștință de cauză.\nCum au înțeles pașoptiștii europenizarea? În nici un caz prin eliminarea publică a românismului, precum o percep azi falșii europenizanți, ci, din contră, prin afirmarea lui ca fenomen european. Până la pașoptiști, ideea de român și de românism era cu totul periferică în politica oficială, sau ca și inexistentă la acest nivel, mocnind doar în opera unor cărturari izolați. Cea mai consistentă manifestare o suscitase Școala Ardeleană pe urmele marilor cronicari români și ale lui Dimitrie Cantemir. Însă, paradoxal, în Ardeal, nu existau condiții prielnice pentru izbânda românității, deși Transilvania aparținea spațiului civilizațional occidental. În Transilvania, românitatea nu convenea hegemoniei maghiare iar în celelalte două principate preponderentă era, la nivel politic, ideea slavo-bizantină. Voi lua în continuare ca martor cazul Vasile Alecsandri, care cumulează cu asupra de măsură saeculum-ul epocii.\nDacă precocele Eminescu va avea revelația românității în contact timpuriu cu Bucovina și cu Ardealul, la Cernăuți, apoi la Viena și Berlin, unde românismul se cristalizează ca europenitate, pașoptiștii vor descoperi românitatea aproape exclusiv în Occident. Ei și-au făcut studiile în capitalele europene, cei mai mulți la Paris, dar și la Berlin sau în alte părți. Alecsandri a studiat la Paris, încercându-se în chimie, medicină și drept, dar acolo el a fost pe punctul de a se lăsa aculturat la modul individual, adică chiar asimilat, tentat de la bun început să mimeze poezia franceză. În 1839, însă, se produce minunea: el se-ntoarce de la Paris prin Italia. Avea doar 19 ani. Zăbovind în Italia, are revelația patriei pierdute, cu natura și cu splendorile ei artistice, veritabil rai regăsit de care patria reală, fanariotizată și slavizată, nu a avut parte. De la Iași, Mihail Kogălniceanu îi adresează îndemnul de a scrie ceva pentru Dacia literară, ceea ce și face în 1840, când are gata prima operă în limba țării, Suvenire din Italia. Buchetiera de la Florența, nuvelă romantică apărută, apoi, în revista ieșeană. Un cercetător mai nou, Alexandru Bulandra2, subliniază într-o carte dedicată scriitorului, importanța crucială a experienței italiene pentru personalitatea lui Alecsandri și pentru mentalitatea pașoptistă. Aici, el trăiește afectiv romanitatea care se va metamorfoza repede în românitate. Alecsandri și ceilalți tineri studioși, supraviețuitori ai vechii boierimi, rămân consternați că despre români nu se știe nimic în Occident. Kogălniceanu a inițiat chiar din această pricină cursul de istorie națională. În Histoire de la Valachie, de la Moldavie et des valaques transdanubiens, mărturisește nemulțumit: „Am parcurs întreaga Germanie și o parte din Franța. Peste tot am aflat că nu există nici o noțiune justă privind Valahia și Moldova. Abia se cunoaște așezarea lor geografică”3. Iar despre termenul de român zice: „nici numele de români nu se știa. De aceea, în adevăr, nu trebuie să ne mirăm când însuși în Moldova și în Muntenia numele de român nu era întrebuințat, înlocuit fiind prin numele provincial de moldoveni și munteni”. Și: „La Berlin, pe timpul petrecerii mele, și chiar în saloanele culte, mai tot așa de puțin cunoscut era și numele de Moldauer sau Wallache”. Nemulțumirea lui Alecsandri este la fel de mare. El își pune întrebarea, în Italia fiind, de ce romanitatea din Carpați nu are un Rafael sau un Michelangelo? Focalizarea atenției pe vestigiile Renașterii vrea să afirme răspicat că Principatele merită o renaștere ca românitate. Este chiar esența occidentalizării pe care o proiectează extrem de coerent generația pașoptistă. Și tinerii aceștia, atât de îndrăgostiți de România, care încă nu exista ca stat european, își dedică viața cu o fervoare rarisimă, până la jertfa de sine, ca în cazul lui Bălcescu sau al lui Alecu Russo. Înainte de a muri, departe de țară, Bălcescu îndemna: „Curaj, prieteni! Treziți patria, dacă vreți ca eu să adorm liniștit!” Bătălia s-a purtat cu toate armele disponibile, ideologice, politice, culturale. Pașoptiștii au înțeles că bătălia trebuie mai întâi câștigată în Occidentul ignorant și indiferent. Adică ei au făcut din România o cauză europeană. Nu numai că participă la revoluția de la 1848 din Paris, dar atrag de partea românilor cercuri importante de intelectuali și de oameni politici. Ei leagă prietenii; Alecsandri câștigă de partea românilor pe Saint Marc de Girardin, pe Jules Michelet, pe Felix Colson, I. A. Vaillant, H. Desperez, Arthur Baligot de Beynes, A. Ubicini, A. Billecocq. Acestora li se vor adăuga E. C. Grenville Murray, prefațatorul versiunii engleze a doinelor și legendelor românești, din 1853-1854, lordul Henry Stanley, alt antologator din 1856 a unei colecții de poezii populare românești, în 1856, Wilhelm von Kotzebue, scriitorul german care a tipărit la Berlin, în 1857, un volum de folclor românesc, americanul James O. Noyes, francezii Ange Pechméja, Antonin Roques, Prosper Mérimée, Thalès Bernard, dar și Dora d’Istria G. Vegezzi Ruscalla ș. a. În primăvara lui 1848, se adună în casa bucovineană a familiei Hurmuzachi, la moșia Cernauca, 50 de emigranți moldoveni care elaborează manifestul politic Dorințele partidei naționale din Moldova, redactat de Kogălniceanu. Un punct principal în program era unirea tuturor provinciilor românești. Alecu Russo e trimis de comitet la Viena pentru propagandă, pentru ca pe 2 mai să participe la adunarea de pe Câmpia Libertății de la Blaj. Încercări revoluționare au avut loc în toate cele trei Principate, soldate însă cu eșecul binecunoscut. Ceea ce-i important e că ținta aculturării occidentale sub semnul românismului unit a fost înțeleasă imediat de serviciile secrete din cele două imperii răsăritene. La 21 iulie 1848, Le Journal de Saint-Pétersburg publica Nota circulară a Cabinetului rusesc către reprezentanții săi din străinătate, în care se descrie exact primejdia ca Principatele să se smulgă din sfera civilizației panslaviste și din cea otomană. Tinerii naționaliști erau numiți „nesăbuiți” și „străini propriei lor țări”. Nota diplomatică sesiza esențialul, lămurind în ce constă pericolul: „Este cel de a răsturna, pe o bază istorică care n-a existat niciodată, antica lor naționalitate, adică de a înceta să fie provincii și de a constitui sub numele de Regatul daco-roman, un nou stat separat și independent, la formarea căruia îi invită pe frații lor din Moldova și din Bucovina, din Transilvania și din Basarabia”4. Amănuntul cel mai important este sesizarea că unirea se preconizează a se croi pe baza istorică a naționalității care e romanitatea și pe care, bineînțeles că Petersburgul o neagă, fiindcă se părăsea presupusul fundament panslav al civilizației ortodoxe din Țările Române. Rușii se tem că realizarea proiectului pașoptist „ar avea consecințe serioase”, acestea fiind nu ruperea doar a românilor de civilizațiile Orientului: „Dacă în numele unei pretinse naționalități, a cărei origine se pierde în negura vremurilor, moldo-valahii vor izbuti odată să se despartă de Turcia, în virtutea acelorași dorințe, vom vedea curând că Bulgaria, Rumelia, toate rasele de limbi diferite din care se compune Imperiul otoman, vor pretinde și ele să se emancipeze pentru a forma un stat separat. Ceea ce va urma va să fie o dezmembrare, fie cel puțin, în tot Orientul, o serie de complicații fără soluție…”\nRevoluția a fost înfrântă cu sprijin rusesc și turc, dar nu și proiectul național al unirii sub semnul romanității românilor. Pașoptiștii au avut un noroc istoric, izvorât, cu siguranță, din misterul arheității românești. Pe tronul Moldovei a urmat Grigorie Alexandru Ghica al X-lea, spirit profund și introvertit, care a luat imediat decizia ca exilații să se repatrieze. El a înțeles proiectul pașoptist și i-a lăsat pe tineri să lucreze mai departe pentru aculturația europeană unionistă, în pofida conjuncturii politice nefavorabile. Eminescu scria despre acest domnitor în Timpul din 26 iulie 1880: „Pe tronul Moldovei stătuse un domn, Grigorie Ghica, de-o curăție de caracter și de-o iubire de patrie care cu greu își va găsi seamăn în istoria noastră. Tot ce pământul Daciei avea mai luminat a fost strâns de el împrejurul tronului, toată generația aceea care reprezinta ideile nouă sub domnia lui Vodă Sturdza a fost ridicată alăturea cu el. Dacă ar fi trăit, desigur ar fi fost ales Domn al Țărilor unite”5. Sub această aură de autosacrificiu lucid îl conturează, ca personaj, și Mihail Diaconescu în romanul Speranța (1984), dedicat Unirii de la 1859.\n(continuare în numărul următor)\n Note 1 Neagu Djuvara, op. cit., p. 330.\n2 Alexandru Bulandra, Vasile Alecsandri și cazul Miorița. O anchetă literară, Editura Helas, Slobozia, 2006.\n3 Mihail Kogălniceanu, Opere. Scrieri istorice, I, Editura Academiei, București, 1976, ediție de Al. Zub.\n4 Apud Alexandru Bulandra, op. cit., p. 109.\n5 M. Eminescu, Opere, XI, Editura Academiei, București, 1984, p. 267.\n","date":"01-04-2009","img":"https://axaneamului.ro/posts/magazine/axa-ii/14/romanitate-si-occidentalizare/images/0.jpg","permalink":"https://axaneamului.ro/posts/magazine/axa-ii/14/romanitate-si-occidentalizare/","series":["AXA ANUL II"],"tags":["Istorie"],"title":"Românitate și occidentalizare","youtube":""},{"author":"Danion Vasile","categories":null,"content":"Cuviosul Justin Popovici, vorbind despre conflictul dintre Biserică și Stat, spunea următoarele: „Este limpede că Biserica, sub orice regim, chiar și cel ateist, trebuie să-și găsească un mod de a conviețui, dar întotdeauna în duhul și limitele principiului evanghelic de conviețuire. «Dați Cezarului cele ce sunt ale Cezarului și lui Dumnezeu cele ce sunt ale lui Dumnezeu.» Și asta, sub controlul suprem al Evangheliei. Să ascultăm de Dumnezeu mai mult decât de oameni. Dacă însă acest lucru este cu neputință - a mai spus Cuviosul Justin -, nu-i rămâne Bisericii decât principiul evanghelic: să pătimească pentru Domnul Hristos, să rabde, să sufere, luptând astfel pentru drepturile fundamentale ale credinței, conștiinței și ale sufletului.\nDespre această chemare a Bisericii de a mărturisi adevărul cu jertfelnicie voi încerca să vă vorbesc în cuvântul de astăzi.\nSfânta mare muceniță Eufimia, fiind în fața eparhului împăratului, a dat mărturia cea bună împreună cu alți 48 de mucenici. Antipatul i-a zis – și întrebarea aceasta poate fi înțeleasă ca adresându-se și nouă, creștinilor care astăzi vrem să ne opunem apostaziei și desfrâului promovat de UE: „Oare voi sunteți cei ce vă împotriviți poruncii împărătești și poruncii noastre, refuzând jertfele aduse în cinstea marelui zeu Marte?” Iar ei i-au zis: „Poruncii împăratului sau poruncii tale, Antipate, se cade a ne supune, de nu ar fi potrivnică lui Dumnezeu. Iar de va fi potrivnică, se cade nu numai a nu ne supune acestei porunci, dar și a ne împotrivi. De ne-ați fi poruncit nouă acele lucruri la care suntem datori a ne supune stăpânirilor, apoi am fi dat Cezarului cele ce sunt ale Cezarului. Însă de vreme ce porunca ta este potrivnică și urâtă lui Dumnezeu, pentru că ne poruncești să cinstim făptura mai mult decât pe Creator, și ne siliți să ne închinăm diavolului și nu lui Dumnezeu celui Preaînalt, noi nu vom împlini niciodată porunca voastră, pentru că suntem închinători dreptcredincioși ai adevăratului Dumnezeu din ceruri.”\nSă ne întărească bunul Dumnezeu, să avem și noi acest curaj de a spune în fața prigonitorilor: „Noi suntem închinători dreptcredincioși ai adevăratului Dumnezeu din ceruri!”\nEvanghelia de astăzi este o evanghelie care ne cheamă la mărturisire mucenicească. Mântuitorul atrage atenția creștinilor că fără jertfă nu vor fi aproape de Dumnezeu. În Evanghelia Sfântului Apostol și Evanghelist Marcu am auzit cuvintele pe care le-a rostit Mântuitorul către ucenicii Săi și pe care le rostește astăzi către fiecare dintre noi – preot, diacon, călugăr, mirean – cuvinte pe care Mântuitorul le rostește către fiecare ierarh, către fiecare mitropolit, către fiecare patriarh: „Cel ce voiește să vină după Mine să se lepede de sine, să-și ia crucea sa și să-Mi urmeze Mie” (Marcu 8, 34).\nOare noi purtăm crucea lui Hristos, fraților? Câtă pătimire este în viața noastră, câtă jertfă este în viața noastră? Fiți sinceri cu voi înșivă și recunoașteți: de câte ori – din pricina ispitelor, din pricina păcatului – nu ați lepădat crucea lui Hristos? Să avem pocăință, fraților! Păcatele ne asupresc și, în loc să purtăm crucea, o lepădăm iară și iară și iară... Dar Hristos ne cheamă să ridicăm crucea Sa, spunându-ne: „Cine va vrea să-și mântuiască sufletul său îl va pierde, și cine-și va pierde sufletul său pentru Mine și pentru Evanghelie, acela îl va mântui pe el”. Oare noi avem curajul de a ne pierde sufletul pentru Evanghelie, riscând tot, sau trăim o credință căldicică? Prin ce arătăm că suntem fii ai Bisericii celei adevărate? Că nu furăm? Că nu curvim? Ba, unii dintre noi și furăm și curvim! Prin ce arătăm că suntem fii ai Bisericii celei adevărate, a cărei credință a fost udată cu sânge mucenicesc – când noi ne lepădăm de Hristos de atâtea și atâtea ori...\nNu vrem să avem curajul de a ne pierde sufletul pentru Evanghelie – adică de a face tot ce ne este în putință pentru a mărturisi, spre slava lui Dumnezeu, credința ortodoxă. „Ce va folosi omului de ar dobândi lumea toată și-și va pierde sufletul său? Sau ce va da omul în schimb pentru sufletul său?” – ne întreabă Hristos. „Că cine se va rușina de Mine și de cuvintele Mele, în acest neam preacurvar și păcătos, și Fiul Omului se va rușina de el când va veni întru slava Tatălui Său, cu sfinții îngeri” (Marcu 8, 38). Vrem oare să fim rușinați la Judecată? Vrem oare să avem parte în iad cu ereticii, cu păcătoșii și cu diavolii?\nUn părinte duhovnic spunea odată o întâmplare: într-un spital a ajuns o femeie care păcătuise cu un călugăr dintr-o mănăstire care avea hramul Sfântului Nicolae. Și femeia aceasta, fiind foarte bolnavă, a ajuns în spital și a murit. Și s-a ridicat sufletul la cer, a văzut poarta raiului și la poarta raiului l-a văzut pe blândul Sfânt Nicolae, care i-a făcut semn cu mâna: „Nu!” Nu avea femeia ce căuta în rai, pentru că murise nepocăită. Și apoi a văzut iadul și chinurile iadului și, din rânduiala dumnezeiască, sufletul i-a revenit în trup; și atunci femeia a urlat de a speriat tot spitalul. S-au îngrozit bolnavii și doctorii din acel spital de țipetele femeii, și nu știau pentru ce țipă. Au chemat un părinte care a spovedit-o, și femeia a mărturisit acestui părinte păcatul pe care-l făcuse, spunându-i că nu-și dădea seama că pentru desfrâul ei își va pierde mântuirea. Nouă ne este ușor să judecăm o astfel de femeie și să zicem: „Da, era vrednică de iad pentru desfrâul ei!” Dar păcatele noastre știm să le vedem? Păcatele noastre știm să le judecăm cu aceeași măsură? Ne dăm seama de câte ori alegem păcatul, asemănându-ne acestei femei și fiind vrednici să primim osândă veșnică pentru aceasta?\n„Cine se va rușina de Mine și de cuvintele Mele întru acest neam preacurvar și păcătos, și Fiul omului se va rușina de el” – să ascultăm iară și iară aceste cuvinte ale Mântuitorului și să ne rugăm: „Doamne, ferește-ne de o astfel de osândă! Doamne, izbăvește-ne de păcatele noastre. Iartă-ne, Hristoase, Tu, Cel ce știi inimile și sufletele noastre! Iartă-ne, Doamne, iartă-ne și pregătește-ne să ducem o viață curată, pentru a intra în Împărăția Ta!”\nMulți creștini nu au curajul de a duce lupta cea bună, spunând că sunt slabi, că sunt neputincioși, că încercările sunt peste măsura lor. Și acestora le răspunde Sfântul Apostol Pavel, în Apostolul pe care l-ați auzit citindu-se astăzi. „Având Arhiereu mare, Care a străbătut cerurile, pe Iisus, Fiul lui Dumnezeu, să ținem mărturisirea! Că nu avem arhiereu care să nu poată pătimi împreună cu neputințele noastre, ci ispitit întru toate după asemănare, fără de păcat. Să ne apropiem dar cu îndrăzneală - ne îndeamnă Sfântul Apostol Pavel - la scaunul darului Lui, ca să luăm milă și să aflăm har spre ajutor la bună vreme” (Evrei 4, 14-16). Cu adevărat, Hristos – Dumnezeu și om fiind – vede încercările noastre, vede slăbiciunea noastră și de fiecare dată ne dă ajutor pentru a depăși fiecare încercare. Și noi de multe ori spunem: „Până când, Doamne, până când? Până când Te vei depărta de la noi?” – ni se pare că Dumnezeu ne-a părăsit, pentru că noi nu vrem să plecăm genunchii inimii la rugăciune și să cerem ajutorul dumnezeiesc.\nGăsim în cartea Apocalipsei cuvântul despre sufletele celor tăiați pentru mărturia lui Iisus și pentru cuvântul lui Dumnezeu și care nu s-au închinat fiarei și chipului ei, și n-au luat semnul pe fruntea și pe mâna lor, și au viețuit și au împărățit cu Hristos – ne zice Apocalipsa (Apocalipsa 20, 4). Să înțelegem că fiecare dintre cei care vor da mărturia cea bună pentru Hristos vor împărăți împreună cu Hristos în Împărăția Cerurilor. Noi însă suntem lași. Găsim tot felul de motive, tot felul de pretexte pentru a zice: „Doamne, înțelege-ne: noi vrem să păcătuim, Tu fii bun cu noi și înțelege-ne!”\nÎn Rusia s-a întâmplat un lucru tulburător. La un duhovnic a venit cineva care voia să se sinucidă. A venit un mirean, spunându-i:\n– Batiușca, batiușca, blagoslovește să mă spânzur! – adică: „Binecuvântează, părinte, să mă lepăd de Hristos prin păcatul sinuciderii!”\n– Nu te blagoslovesc! Nu te binecuvântez! – a răspuns starețul. Biserica nu-i recunoaște pe sinucigași, așa că mergi și gândește-te la acest lucru.\nDupă câteva zile, mireanul s-a întors la părinte și i‑a zis aceeași rugăminte.\n– Du-te acasă, iar eu mă voi ruga pentru tine și mă voi gândi la tine, – a zis starețul.\nȘi bărbatul a venit a treia oară spunând:\n– M-am săturat de toate! Mâine mă voi spânzura! Blagoslovește, batiușca!\n– Bine, – a zis starețul în cele din urmă – numai să îndeplinești o condiție: când îți vei pune ștreangul de gât, să nu uiți să spui: „Diavolilor, trupul meu vi-l dau vouă, iar sufletul, Domnului!”\nS-a dus mireanul acasă, în garaj, și-a pus ștreangul de gât și a spus cuvintele pe care le auzise de la stareț: „Diavolilor, trupul meu vi-l dau vouă, iar sufletul, Domnului!” Și deodată, a primit o lovitură atât de puternică în spate, încât a fost aruncat în stradă și a auzit multe voci ca de țap: „Nu ne trebuie nouă trupul tău murdar!” Bărbatul s-a speriat atât de tare de acea lovitură, încât i-a trecut pentru totdeauna dorința de a se sinucide.\nDumnezeu a îngăduit să se întâmple aceasta nu pentru ca vreun sinucigaș să zică în fața morții: „Eu nu mai rezist, Doamne, primește sufletul meu!” – Nu! O astfel de faptă este apostazie! Dar pentru acea puțină credință de care a dat dovadă ucenicul, încercând să ia binecuvântare de la părintele său și pentru acest fapt, pentru acea puțină credință a sa, Dumnezeu l-a luminat pe duhovnic să se roage pentru el; și pentru puțina credință a deznădăjduitului, și pentru credința și lacrimile duhovnicului, omul acela a rămas în viață.\nCe înțelegem de aici? Dacă ne biruie deznădejdea, dacă ne biruie păcatul și suntem tentați să spunem: „Gata! Până acum am fost creștin, de-acum mă lepăd!”, să avem curajul de a veni la duhovnicul nostru și, îngenunchind, să-i spunem: „Părinte! Nu mai rezist, vreau să mă lepăd de credința cea adevărată!”\nVă dau mărturie că, după ce m-am închinat diavolului, cu mulți ani în urmă - mai mult de 15 ani, m-am apropiat de Biserica lui Hristos, pocăindu-mă pentru rătăcirea și căderile mele. În toată această vreme am crezut că adevărul este în Biserică. Dar la un moment dat am avut o ispită foarte, foarte puternică: am vrut să mă lepăd de credința ortodoxă. Și mi-am sunat duhovnicul, spunându-i:\n– Părinte, m-am săturat de Ortodoxie, m-am săturat de preoți păcătoși, m-am săturat de episcopi apostați, de creștini care sunt creștini doar cu numele, de masoni, de ticăloși, nu mai suport! Vreau să plec în altă parte!\nȘi m-a întrebat:\n– Unde, în altă parte?\n– Nu știu, părinte! Că știu că adevărul e în Ortodoxie. Știu că celelalte – Catolicismul, Protestantismul – sunt rătăciri, sunt erezii, dar nu mai suport! Vreau să plec!\nȘi duhovnicul m-a certat și am căzut și mai tare în deznădejde. Atunci, fiind foarte, foarte deznădăjduit, am început să citesc din paginile Sfintei Evanghelii despre pătimirea, despre răstignirea Mântuitorului. Și mi-am dat seama că, prin rătăcirea mea, prin lașitatea mea, eu mă lepădam de Hristos și mă făceam părtaș celor care L-au răstignit pe Hristos, și m-am și făcut părtaș lor, prin necredința mea. Și citind cuvintele Sfintei Scripturi, mi-am dat seama că, de fapt, dacă Hristos a murit pentru mântuirea noastră, și noi trebuie să ne purtăm crucea, oricât de greu ar fi. Mi-am dat seama că și de-ar fi aproape toți episcopii eretici, tot va rămâne unul cu viață sfântă, care va mărturisi Ortodoxia. Și dacă jumătate din preoți ar fi hoți sau desfrânați, tot vor mai fi preoți cu viață sfântă. Și dacă marea majoritate a creștinilor mă vor dezamăgi, vor fi sigur creștini cu viață sfântă, în care este viu Hristos.\nȘi am plecat genunchii la rugăciune, și L-am rugat pe Hristos să mă ierte. Și-n acea clipă m-a sunat un părinte cu viață sfântă… Acest părinte, care a trecut între timp la Domnul, ajunsese la așa măsură de rugăciune, încât, intrând odată să se roage într-o peșteră, când a ieșit, se schimbase anotimpul; și părinții de la mănăstire nu l-au crezut că părintele stătuse atâtea săptămâni în rugăciune; părintele însuși crezuse că s-a rugat un sfert de oră. Și m-a sunat acest părinte și mi-a arătat că văzuse cu duhul ce mi se întâmplase. L-am întrebat atunci:\n– Părinte! Dar eram gata să mă lepăd de Hristos! De ce nu m-ați sunat înainte, acum 5 minute, acum 10 minute?”\nȘi mi-a zis:\n– Am văzut ce se întâmplă, dar am așteptat să te ridici tu, ca și cununa ta să fie mai mare!”\nDe ce am spus aceasta? Ca să înțelegeți că Hristos vrea să ne ridicăm. Ar putea face Dumnezeu semne, minuni la fiecare încercare, să ne ușureze suferința printr-o mângâiere duhovnicească. Dar Hristos ne iubește, Hristos vrea să fim plini de bucurie în Împărăția Cerurilor, vrea să avem o cunună cât mai luminoasă, cât mai strălucitoare.\nDar nouă ni se pare că suntem singuri. În Rusia, în prigoana comunistă, Serghei Nilus, cel care a făcut cunoscute Protocoalele înțelepților Sionului – aceste planuri în care se arată clar că evreii vor să conducă lumea, robindu-i pe ceilalți – acest Serghei Nilus a fost la un moment dat în fața morții. Un grup de soldați au vrut să meargă la casa în care locuia acesta și să-i ucidă pe toți. Acolo locuia și un părinte schiarhimandrit. Și când s-au apropiat soldații din Armata Roșie, cu puști și cuțite, au văzut un paznic în jurul casei, un paznic care bătea toaca. Și soldații au așteptat să termine paznicul acela, au stat în frig. Au stat în frig, se încălzeau cu vodcă și, până la urmă, plictisindu-se, că au așteptat până dimineața, le-a fost frică să comită crima la lumina zilei și s-au gândit să revină în noaptea următoare. Și-n noaptea următoare iarăși au văzut pe cineva, l-au văzut pe paznic care bătea toaca în jurul casei. Și căpetenia bandiților a zis: „De ce să ne fie frică? Cel care bate toaca e unul, noi suntem zece! Să ne apropiem și să-i ucidem!” Și când s-au apropiat cu puștile de bătrân, au văzut că părea un bătrânel firav și gârbov, cu barba albă, care pășea hotărât și nu arăta nici cel mai mic semn de neliniște în fața lor.\n– Puneți mâna pe el! – a dat comanda căpetenia. Și, năvălind peste bătrân, l-a lovit cu toporul din toată puterea lui.\nCe s-a întâmplat în clipa aceea? Toporul a lovit în gol, bătrânul a dispărut de îndată, și căpetenia bandiților a căzut la pământ. Ceilalți bandiți și-au luat căpetenia, au plecat de acolo. Când căpetenia lor zăcea în pat, s-a dus soția acestuia la părintele schiarhimandrit, spunându-i:\n– Dacă n-ați fi avut acel paznic, v-ar fi omorât pe toți!\n– Care paznic? – a întrebat părintele.\n– Cum, care? Cel care bătea toaca, toată noaptea.\n– Ce tot vorbești, femeie? Noi nu avem nici un paznic!\nȘi în cele din urmă, când s-au dus la căpetenia soldaților, spunându-i să se închine la icoana Sfântului Serafim pentru a scăpa de neputința în care se afla, căpetenia l-a recunoscut în icoană pe Sfântul Serafim, cel care păzea casa, și a zis:\n– Acesta este paznicul!\nȘi și-a dat seama că, în chip minunat, Sfântul Serafim de Sarov îl apăra pe Serghei Nilus, îl apăra pe părintele acela și pe cei dimpreună cu el. Așa ne apără și pe noi sfinții, fraților. Așa ne apără și pe noi, în chip minunat, chiar dacă nu-i vedem!\nAm să vă spun o minune care s-a întâmplat la Iași, cu câteva zile în urmă, joia aceasta. Împreună cu părintele Hrisostom, de la Petru Vodă am ținut câteva conferințe în diferite orașe ale țării, împotriva apostaziei contemporane; la Iași am vorbit despre Uniunea Europeană și prigoana împotriva creștinilor. Înainte de sfârșitul conferinței le-am spus celor din sală că, deși ne simțim singuri, deși ne simțim fără ajutor, îi avem ca ocrotitori pe sfinții închisorilor, pe cei care au pătimit pentru Hristos în temnițele comuniste în secolul XX.\nDupă sfârșitul conferinței părintele Hrisostom a ținut în mâini o răcliță în care se aflau moaște de la Aiud. Am primit de la părintele Iustin Pârvu, ca binecuvântare, o raclă foarte frumoasă, care avea pe ea imagini cu Maica Domnului, cu Mântuitorul, cu un serafim. În raclă se afla o părticică din craniul unui mărturisitor de la Aiud. Și fiind foarte, foarte frumoasă racla, m-am gândit că sunt nevrednic să o țin în casa mea, și am dăruit-o la Schitul de la Aiud. Iar sfintele moaște le-am păstrat într-o altă răcliță, în care se mai aflau alte trei părticele de moaște pe care părintele Serafim de la Cășiel mi le dăduse, tot de la Aiud, și o părticică despre care, atunci când am primit-o, mi s-a zis că ar fi din osemintele lui Mircea Vulcănescu. Ei bine, cam la zece minute după ce creștinii începuseră să se închine (au fost la conferință peste șapte, poate opt sute de oameni), părintele Hrisostom a simțit ceva uleios pe mâna în care ținea racla. Înainte, moaștele erau absolut uscate, așa cum au fost și alte dăți, și la alte conferințe. Și-n orașul Iași mai fuseseră aduse spre închinare la două conferințe, una chiar despre sfinții închisorilor; dar moaștele nu au izvorât mir la conferința despre sfinții închisorilor.\nÎnsă, la această conferință despre prigoana împotriva creștinilor, moaștele au izvorât mir. În clipa în care părintele Hrisostom a simțit mirul curgându-i pe mâna cu care ținea racla, în același timp a simțit și un miros foarte, foarte puternic, miros care s-a împrăștiat în toată sala teatrului în care se ținuse conferința. Părintele s-a bucurat foarte mult… Cei care se închinaseră cu câteva secunde mai înainte, s-au întors înapoi ca să sărute racla din care izvora mir. Și bucuria credincioșilor a fost mare.\nDacă până atunci conducerea sălii ne somase să părăsim sala cât mai repede, văzând că moaștele au izvorât mir, am fost lăsați să facem acolo Acatistul Noului Mărturisitor Valeriu Gafencu. În timpul acatistului, veneau valuri, valuri de mireasmă în sală. Părintele, care la fiecare Aliluia făcea câte o închinăciune – spunea că-i era greu să fie atent la rugăciune, pur și simplu, și nu la mirosul puternic care izvora din sfintele moaște. Prin acest semn, sfinții închisorilor au arătat că sunt cu noi, chiar dacă vom fi prigoniți.\nPentru că, la acea conferință, și eu și părintele Hrisostom am arătat că hotărârea Sinodului de la București privitoare la microcipuri a fost o hotărâre apostată; am încercat să arătăm cu argumente că a fost un sinod tâlhăresc, prin care oamenii sunt duși în rătăcire. Dacă Sfântul Sinod al Bisericii Ortodoxe din Serbia, luminat de Dumnezeu, a avut curajul de a da o mărturie clară împotriva microcipurilor, Sinodul de la București nu a făcut aceasta. Și am spus în conferința de la Iași că avem datoria de a asculta cuvântul părintelui Justin și să ieșim la mărturisire. În al doilea apel, din 25 februarie anul acesta, părintele Justin, despre faptul că fiecare își găsește justificare pentru lașitatea sa, pentru tăcerea sa, zicea următoarele: „nici tăcerea sihaștrilor nu este scuzabilă. Monahul, preotul care socotește că face o misiune în cadrul Bisericii, dar nu participă direct la aceste adevăruri, la aceste atacuri și primejdii în care ne găsim, nu este monah, nu este preot.”\nZicea părintele Justin: „Dacă nu simte să participe direct, și să-și asume răspunderea ca un mic misionar al vremurilor, în zadar este toată rugăciunea lui!” Grele cuvinte! Preotul care tace în loc să mărturisească Adevărul nu este preot. Sihastrul care tace nu este sihastru. Și, aș continua eu, creștinul care tace nu este creștin. Creștinul care se teme de diavol mai mult decât de Dumnezeu nu este creștin. Ba, mai mult, episcopul care se teme mai mult de mai marii lumii acesteia decât de Hristos nu este episcop. Patriarhul care, în loc să cerceteze învățătura Sfinților Părinți și învățăturile cuvioșilor despre sfârșitul lumii, ascultă mai mult de Ministerul de Interne decât de Hristos, nu este patriarh.\nȘi vorbind acestea la Iași, aveam puțin inima strânsă, rugându-mă: „Doamne, dacă greșesc, arată-mi că greșesc! Ferește-mă, Doamne, nu cumva să dau o mărturie greșită și să-mi agonisesc osândă mie și celor care ascultă aceasta!” Și Dumnezeu, prin acest semn, a arătat că este nevoie ca preoții, episcopii, creștinii să iasă la mărturisire jertfelnică!\nNe spune Sfântul Anatolie de la Optina că trăim vremuri foarte, foarte grele. Zice așa: „Când vei vedea în Biserică batjocorindu-se lucrarea dumnezeiască” - așa cum se batjocorește astăzi, pentru că sunt preoți, episcopi care spun că sunt eretici cei care cred profețiile despre sfârșitul lumii –, zicea Sfântul Anatolie: „Când vei vedea în Biserică batjocorindu-se lucrarea dumnezeiască, învățăturile Părinților și orânduirea lăsată de Dumnezeu, să știi că ereticii au și apărut. Chiar dacă pentru o vreme s-ar putea să-și tăinuiască relele voiri, sau vor strâmba pe nesimțite credința dumnezeiască, pentru a izbuti mai bine, înșelându-i pe cei neiscusiți”. Așa și-a tăinuit reaua voire Mitropolitul Corneanu ani și ani de zile, spunând că va veni vremea când românii îl vor recunoaște pe Papă drept cap al Bisericii. Și nimeni nu l-a înfruntat. Și a stăruit în răutate, mergând din rău în mai rău, până când s-a împărtășit chiar la eretici.\nSpunea Sfântul Anatolie că acești eretici îi vor prigoni nu doar pe păstori, ci și pe slujitorii lui Dumnezeu, căci diavolul, care ocârmuiește rătăcirea, nu poate suferi viețuirea după rânduiala lui Dumnezeu. Și mai zicea că în vremea aceea, monahii vor suferi mari strâmtorări din partea ereticilor, iar viața monahală va fi luată în batjocură. Trăim vremea în care monahii, părinții monahi cu viață sfântă sunt batjocoriți. A venit un episcop în vizită la un părinte din eparhia sa și a văzut pe masa acestuia cartea părintelui Arsenie Papacioc Singur Ortodoxia – cartea fusese scoasă la imprimantă. Și văzând titlul cărții, Singur Ortodoxia, Arsenie Papacioc, episcopul, cu cârja, a aruncat cartea jos de pe masă, spunându-i părintelui: „Să nu mai citești scrierile ereticilor!”, numindu-l pe părintele Arsenie Papacioc eretic.\n","date":"01-04-2009","img":"https://axaneamului.ro/posts/magazine/axa-ii/14/razboiul-impotriva-apostaziei/images/0.jpg","permalink":"https://axaneamului.ro/posts/magazine/axa-ii/14/razboiul-impotriva-apostaziei/","series":["AXA ANUL II"],"tags":["Cetatea Creștină"],"title":"Războiul împotriva apostaziei","youtube":""},{"author":"Pr. Dan Bădulescu","categories":null,"content":"Cercetarea noastră în domeniul calendarului se limitează la domeniul bisericesc: Scriptura și Părinții. În Vechiul Testament, despre calendar avem învățătura cuprinsă mai întâi în Cartea Facerii, apoi în legiuirile insuflate de Dumnezeu lui Moise, adică poporului ales. Pentru apariția calendarului, adică a măsurătorii timpului, să reținem că ea aparține mai întâi lui Dumnezeu Însuși, și mai târziu omului:\n„Și se alese Sith \u0026lt;om\u0026gt; blând, bun și înțelept și drept lui Dumnezeu. Acesta \u0026lt;Stih cu\u0026gt; înțelepciunea sa a pus nume celor șapte planete ale cerului și-a priceput și cum se întoarce cerul.”\n„Set întru răpirea sa de îngerul a văzut așezarea făpturii celei de Sus, frumusețea Cerului și mișcarea acelora. Alergarea soarelui și a lunii și a stelelor, tocmirea cereștilor semne, care se numesc planete și lucrările acelea le-a cunoscut și multe lucruri nevăzute a văzut și pe cele neștiute le-a știut, patruzeci de zile învățându-se de îngerul acela…\nDe crezut este și aceasta, că Adam și Set după înțelepciunea și cunoștința ce li s-a dat lor de la Dumnezeu, au așezat anul în zile și în săptămâni și în luni și i-a învățat pe oameni știința înconjurării anului și numărarea zilelor și a săptămânilor și a lunilor și a anilor.” (Cronograf).\nȘi numi Dumnezeu lumina zi și întunericul numi noapte. Și se făcu seară și se făcu dimineață, zi una.\nȘi se făcu seară și se făcu dimineață, zi a doua.\nȘi se făcu seară și se făcu dimineață, zi a treia.\nȘi zise Dumnezeu: „Facă-se luminători întru întăritura cerului, spre luminarea pământului, ca să osebească între mijlocul zilei și între mijlocul nopții și să fie în semne și în vremi și în zile și în ani. Și să fie spre luminare întru întăritura cerului, ca să lumineze pre pământ.” Și se făcu așa. Și făcu Dumnezeu cei doi luminători: luminătorul cel mare spre stăpânirea zilei și luminătorul cel mic spre stăpânirea nopții, și stelele. Și puse pre dânșii Dumnezeu întru întăritura cerului, ca să lumineze pre pământ. Și să stăpânească zilei și nopții. Și să osebească între mijlocul luminii și între mijlocul întunericului. Și văzu Dumnezeu că este bine. Și se făcu seară și se făcu dimineață, zi a patra.” (Facere I)\nÎn ziua întâi avem deja elementele calendaristice de bază: zi, noapte, seară dimineață. Dar nu numai acestea, ci în textul original al Septuagintei tradus strălucit în neîntrecuta Biblie de la 1688 se spune clar:\n„și osebi Dumnezeu între mijlocul luminii și între mijlocul întunericului.”\nCalendarul insuflat de Dumnezeu: o „icoană” a timpului Lăsând la o parte înțelesurile profane ale cuvântului „calendar”, ca fiind un sistem omenesc de măsurare a timpului: astronomic, matematic, meteorologic, politic, economic, etc., să ne oprim asupra calendarului lui Dumnezeu. Căci, noi vom mărturisi că înaintea acestor sisteme omenești, primul calendar este creat nemijlocit de Dumnezeu pentru om și înainte de apariția acestuia. Iar dacă primim această afirmație, trebuie să dăm acestui calendar cinstea cuvenită, să-l numim „sfânt” fără nici o primejdie de exagerare sau fanatism. „Sfânt” vine din ebraicul kadoș ce a dat grecescul aghios, și înseamnă „deosebit”, „ales”, „distins”. Sfânt este Dumnezeu și tot ce se leagă de El și chiar de lucrările Lui este sfânt și sfințit. Ca să fim ferm convinși că acestea nu sunt simple afirmații pătimașe „stiliste”, vom vedea că cele vorbite despre calendarul primelor zile ale Facerii au o însemnătate dogmatică fiind riguros legate de Paști și de iconomia mântuirii.\nÎntrebând pe credincioși (și cler deopotrivă), adică pe cei ce cred și mărturisesc că cele din ziua I-a s-au întâmplat întocmai cum sunt relatate de către Moise, ce părere au despre durata zilei (lumină) și nopții din acea zi, ei răspund în marea lor majoritate: „Erau egale!” Bineînțeles că așa și erau, și atunci iată un element calendaristic fundamental: în ziua I ne aflam în moment de echinocțiu.\nDar putem ști care era această zi? Iarăși, întrebând credincioșii care este ziua a 7-a, ei de obicei se împart în două tabere care răspund: 1. duminică (majoritatea); 2. sâmbătă (minoritatea). Confuzia de mai sus vine din faptul că în calendarul civil săptămâna începe cu luni, plus faptul că ziua sfântă a creștinilor este duminica. Așa și este desigur, numai că în săptămâna Facerii ordinea a fost pusă în felul următor: ziua întâi duminica, iar cea de-a 7-a este sâmbăta. Așa au stat lucrurile în tot Vechiul Testament la poporul ales, și chiar și la creștinii ce numeau duminica: „ziua întâi a săptămânii”. Deci, răspunsul corect: ziua I: duminica, ziua VII: sâmbăta.\nRevenind, iată un alt răspuns absolut sigur: Dumnezeu a făcut lumea într-o zi de duminică, în momentul astronomic echinocțiu. Creștinul adevărat trebuie să cunoască foarte bine acest lucru, să-l creadă și să-l mărturisească cu tărie oricui. Nu este nicidecum un amănunt neesențial mântuirii!\nDupă o tradiție mai puțin cunoscută, consemnată printre alții de către Matei Vlastare în Sintagma: Litera P Despre Sfintele Paști, data acestei duminici echinocțiale, exprimată în termenii calendarului iulian folosit și astăzi este de: 18 martie (evident anul 1). Aici nu s-a întrunit un consens absolut sigur în Biserică și atunci nici noi nu vom insista, ci mărturisim doar luna: martie: „Iar răsărind lumina întru întunericul adâncului, a despărțit Dumnezeu lumina de întuneric și a numit lumina ziuă, iar întunericul l-a numit noapte. Și a fost ziua aceea întâia, pe care noi acum o numim duminică și luna întâi, care după aceea s-a numit martie și numărul lunii aceleia întâi.” (Hronograful)\nÎntrebând mai departe pe credincioși: „Care echinocțiu era: de primăvară sau de toamnă?”, toți răspund fără șovăială: „De primăvară” Că așa stau lucrurile o mărturisește ziua a III-a:\n„Și zise Dumnezeu: «Răsară pământul buruiană de iarbă semănătoare, sămânță după felu-și și după asemănare-și, și lemn roditor făcând roadă, căruia sămânța lui într-însul, după felu-și, pre pământ!»”\nDe atunci și până la sfârșitul lumii plantele răsar primăvara. Aici nu are importanță că primăvara este în emisfera nordică. Să reținem, iarăși, că perspectiva scripturistică și patristică este cea din această emisferă. După ce am pus aceste întrebări credincioșilor și am primit răspunsurile drepte, să întărim aceste intuiții sănătoase și cu învățătura Părinților:\n„Pentru aceea prin soare se constituie cele patru anotimpuri: primul, primăvara, căci în el a făcut Dumnezeu universul. Acest lucru îl arată și faptul că și până acum în acest anotimp odrăslesc florile. Primăvara este deasemeni anotimpul când ziua este egală cu noaptea. Primăvara ziua este de douăsprezece ore și noaptea de douăsprezece ore. Ea constă prin răsărirea soarelui din jumătatea locului de unde răsare soarele.” (Sfântul Ioan Damaschin, Dogmatica)\nDar nu numai soarele are un rol însemnat în calendar, ci, imediat după el vine luna. Cunoaștem desigur cele patru faze ale ei, și am văzut cauza producerii lor. Dar, întrebând iarăși pe credincioși: „În ce fază era oare luna în momentul apariției ei pentru prima dată (ziua a IV-a)?” căpătăm iarăși în marea majoritate răspunsul corect: „lună plină” Desigur, se știe și că momentul inițial al lunii astronomice este cel numit „lună nouă”, în care luna nu se vede. Dar, nu ne încurcă acest lucru, deoarece Dumnezeu pe toate le face depline și luna nu putea face excepție de la aceasta:\n„Trebuie să se știe că luna a fost făcută de Creator lună plină, adică așa cum este în a cincisprezecea zi, căci trebuia să fie desăvârșită. După cum am spus, soarele a fost creat în a patra zi deci luna a luat-o înaintea soarelui cu unsprezece zile. Căci din ziua a patra până în ziua a cincisprezecea sunt unsprezece zile. Pentru aceea, într-un an cele douăsprezece luni ale lunii au mai puțin cu unsprezece zile decât cele douăsprezece ale Soarelui. Lunile soarelui au 365 de zile și o pătrime. Pentru aceea, adunând această pătrime timp de patru ani, avem o zi; iar anul acela se numește bisect și are 366 de zile. Anii lunii au 354 de zile. Căci luna, după ce s-a născut, adică după ce s-a înnoit, crește până ce ajunge la 14 zile și trei sferturi; apoi începe să scadă până în ziua a douăzeci și noua și jumătate, când ajunge complet neluminată, și iarăși unindu-se cu soarele renaște și se reînnoiește, aducându-i-se aminte de învierea noastră. Așadar în fiecare an dă soarelui pe cele 11 zile. Pentru aceea la evrei în al treilea an se întâmplă o adăugire de zile, și anul acela are 13 luni, din adaosul celor 11 zile…” (Sfântul Ioan Damaschin, Dogmatica)\nÎn continuare, redăm un pasaj astronomico-calendaristic patristic foarte important și chiar dogmatic, ce din păcate este foarte puțin cunoscut majorității credincioșilor și chiar clericilor:\n„Din care cauză se fac Paștele după echinocțiu?” Dar desigur e bine a privi și cauza, de ce ni s-a ordonat a serba Paștele după echinocțiul de primăvară; deci când Dumnezeu a adus lumea din neființă întru ființă, apoi dela ziua întâia și până la a șaptea a fost echinocțiu deplin, încât nici ziua, nici noaptea nu întrecea nici cât de puțin una pre alta; căci dacă și ziua a patra se bucura de vederea facerii luminătorilor, totuși acestora nu le era îngăduit ca acuma de a plana și pe partea cea opusă a universului; căci soarele intrând îndată în secțiunea primă echinocțială a zodiacului se așeză în gradul prim al Berbecelui; iar luna se puse îndată în distanță de acesta pe locul ce este lui opus diametral, trecând și ea prin secțiunea echinocțială de toamnă, prin Cumpănă, nici cât de puțin precipitându-se înaintea soarelui, precum îndătinează să alerge cel puțin în timpul de acuma, pentru că în alt mod nu era cu putință să i se susție cu strictețe lumina cea plină, arătându-ne Dumnezeu că n-a făcut la început nimic nedeplin, dacă și toată partea lunii cea întoarsă către soare fiind luminată de-a întregul ne arată prin deosebirea mișcării formele cele variate ale luminilor.\nDrept aceea ambii luminători se și mișcau împreună de o potrivă sau mai vârtos nevariat de-odată cu universul ca și cum ar fi fost așteptând finitul creării universului, iar în ziua a șasea se formează omul prin mâinile lui Dumnezeu, înflorind încă frumos echinocțiul și fiind luna mai că asemenea cu soarele în abundența splendorii; căci nu era cu cale, nici ca omul cel dintâi, care pentru multa sa înrudire cu lumina s-a numit și de către cei înstrăinați de lumina religiei cu drept cuvânt lumină, să se facă înainte de echinocțiu, când toate erau acoperite cu întuneric, nici ca (să se facă înainte de acel timp) luminătorii lumii, ai aceleia ce trebuia să fie supusă (omului), înconjurând ei acuma pentru prima oară ca niște sateliți pre acela ce avea să împărățească asupra creațiunii; de altminteri având încă a se crea și timpul trebuiau nesmintit ziua și noaptea ce erau acuma prezente să înceapă dela egalitate, pentru că aceasta și este firesc de mai nainte, decât neegalitatea, precum și averile de mai nainte, decât pierderile, învățându-ne de aicea Dumnezeu a pune legea egalității, în care stă ființa virtuților, înaintea a toată peste măsura și nepotrivirea; apoi așa după ziua a șaptea începând luminătorii să alerge ca din bariere deschise și nefiind făcuți a se mișca asemenea de iute s-a introdus anomalia. Deci deoarece Domnul a binevoit să îndrepte căderea omului cea din păcat, era cuviincios, ca la începutul echinocțial al timpului, în care omul a primit întâia formare, să se facă și economia reformării lui, și deoarece (de atunci înainte) lumina pietății avea să crească și întunericul impietății să scadă, se serbează Paștele cele mântuitoare nu fără de temei după echinocțiu, când lumina zilei se adaugă, iar întunericul nopții se micșorează.” (Matei Vlastare, Despre Sfintele Paști)\nDeci: lumea este făcută într-o zi de duminică, echinocțiu de primăvară cu lună plină. Sunt deja clare și prezente elementele pascale cunoscute astăzi, care, se vede limpede acum de către oricine, se leagă strâns de acestea la Facerea lumii. Mai lipsesc de aici cele legate de crearea omului și căderea în păcat. Putem ști oare cu precizie ceva în acest sens? Răspunsul este: Da! Iată ce ne spune Sfânta Tradiție:\n„În ziua a șasea – care după noi este vineri – a zidit fiarele, dobitoacele și jivinele pământului, după felurile lor, iar pe urmă de toate făpturile, a zidit pe Adam și pe Eva, și i-a dus pe ei în Raiul desfătării.” (Hronograful)\nSe poate cumva ști și mai precis momentul creării omului, și ora? Iată că da: „Și atunci când făcuse Dumnezeu pre Adam era a șasea zi în șase ceasuri de ziuă.” (Cronograful)\nIată, deci, că omul a fost făcut în ziua a șasea (vineri) la ceasul șase (12 amiază, meridian). Iarăși, credincioșii intuiesc de obicei acest moment, deoarece atunci erau toate elementele cosmice depline și egale: echinocțiu, lună plină și amiază. Acum legătura cu Paștele este deplină: Mântuitorul S-a răstignit într-o vineri la ceasul șase. Vom reveni asupra acestor lucruri când vom vorbi de calendarul bisericesc creștin.\nAm văzut în secțiunile anterioare că întemeietorul calendarului ceresc este Însuși Dumnezeu. El a revelat acest calendar lui Set, și de aici aceste învățături au fost predate și transmise aleșilor Domnului. Un exemplu de datare calendaristică avem în legătură cu Noe:\n„Întru ani 6 sute și 1 în viața lui Noe, într-a doua lună, în 27 ale lunii, într-această zi se desfăcură toate izvoarele fără-fundului și jgheaburile cerului s-au deschis. Și fu ploaie pre pământ 40 de zile și 40 de nopți. Într-această zi intră Noe, Sim, Ham, Iafet, fiii lui Noe, și femeia lui Noe și câte-trele femeile fiilor lui cu dânsul în chivot…\nȘi se scurgea apa, mergând pre pământ se scurgea, și se împuțina apa după o sută și 50 de zile. Și șezu chivotul în luna a șaptea, în 27 de zile ale lunii, pre munții lui Ararat. Iară apa mergând se împuțina, până la a zecea lună. Iară la a unsprezecea lună, în ziua dintâia a lunii, se iviră capetele munților. Și fu după 40 de zile, deschise Noe fereastra chivotului care o au făcut.” (Facere VII, 11-13; VIII, 3-4)\nAjungând la urmașii lui Avraam, poporul ales, vom întâlni elemente calendaristice în Cartea Ieșirea. Odată ieșiți din robia egipteană, evreii primesc tablele Legii de la Dumnezeu prin Moise, dar nu numai acestea, ci și indicații cultice calendaristice privitoare la rânduiala praznicelor importante, între care la loc de frunte este Paștele. Elementul astronomic specific, luna cu ciclurile ei, se află în strânsă legătură cu cele relatate în secțiunea cosmologică privitoare la ziua a patra și apariția luminătorilor:\n„Iară în a treia lună a ieșirii fiilor lui Israil din pământul Eghipetului, în ziua aceasta, au venit la pustiul Șina” (Ieșirea XIX, 1)\nUrmează ceea ce am putea pe drept cuvânt numi un „tipic” liturgic, predat de Însuși Dumnezeu:\n„Și zise Domnul către Moisi și Aaron, în pământul Eghipetului, zicând: «Luna aceasta1 – vouă începătură de luni, întâia este vouă întru lunile anului. Grăiește către toată adunarea fiilor lui Israil, zicând: «întru a zecea lunii aceștia, să-și ia cineși oaia, după casele rudeniei, de casă oaie…\nȘi va fi vouă păzită până în 14 a lunii aceștia și vor junghia pre el toată mulțimea adunării fiilor lui Israil către seară. Nu va rămânea dintr-însul până dimineața, și os nu veți fărâma de la el; și cele ce vor rămânea dintr-însul până dimineața, cu foc să le ardeți.\nȘi așa veți mânca pre dânsul: mijloacele voastre încinse, și cizmele voastre în picioarele voastre, și toiegele voastre în mâinile voastre; și veți mânca pre dânsul degrabă, Pasha este a Domnului…\nȘi va fi ziua aceasta vouă pomenire și veți prăznui pre dânsa praznic Domnului, întru semințiile voastre. Lege veșnică veți prăznui pre dânsa. Șapte zile veți mânca azime; și din ziua dintâia veți pierde aluatul din casele voastre. Tot cine va mânca aluat, se va surpa sufletul acela din Israil, din ziua dintâia până în ziua a șaptea. Și ziua dintâia se va chema sfântă și ziua a șaptea numită sfântă va fi vouă… Începând în a 14 a lunii dintâia, de cu seară, veți mânca azime, până la 21 ale lunii, până seara. Șapte zile aluat nu se va afla în casele voastre»” (Ieșirea XII, 3-20; Numeri XXVII, 16-25).\n„«Praznicele Domnului, pre care veți chema pre ele chemate sfinte, acestea sunt Praznicele Mele. Șase zile să faceți lucruri, iară a șaptea zi, sâmbăta, odihnă chemată sfântă Domnului. Tot lucrul să nu faceți: sâmbăta este Domnului, în toată locuința voastră. Acestea sunt Praznicele Domnului, chemate sfinte, pre care veți chema pre ele în vremile lor: în luna dintâia, în 14 zile ale lunii, între mijlocul serilor, Pasha Domnului. Și în cincisprezece zile ale lunii dintâia, praznicul azimelor Domnului. Șapte zile azime să mâncați. Și ziua cea dintâi chemată sfântă va fi vouă, tot lucrul de slujit să nu faceți. Și veți aduce ardere-de-tot Domnului 7 zile. Și ziua a șaptea chemată sfântă va fi vouă, tot lucrul de lucrat să nu faceți».” (Levitic XXXIII, 2-8)\nNu vom insista mai mult cu amănunte legate de rânduiala Paștelui Legii. Vom reține importanța majoră avută în acest calendar de fazele lunii, luna nouă fiind considerată totdeauna un început:\n„Și toată adunarea au adunat-o, într-una a lunii, în al doilea an, și se socotiră după rudele lor, după moșiile lor, după numărul numelor lor, din 20 de ani și în sus, tot bărbatul după capul lor.” (Numeri I, 18)\n„Și întru zilele bucuriei voastre și întru praznicele voastre și întru lunile voastre cele noi veți trâmbița cu trâmbițele peste arderile cele de tot și preste jertfele mântuirilor voastre; și va fi vouă pomenire înaintea Dumnezeului vostru.” (Numeri X, 10)\n„Afară din arderile-de-tot a lunii noi și jertfele lor și turnările lor și arderea-de-tot cea de pururea, jertfele lor și turnările lor, după asemănarea lor, la miros de bună mirosire Domnului.” (Numeri XXIX, 6)\nSocotim citatele de mai sus ca suficiente, în Vechiul Testament există cu mult mai multe, dar vom reține elementele acestui calendar religios insuflat de Dumnezeu.\nȘi dacă așa stau lucrurile, precum și stau, se mai poate îndoi cineva că acest calendar, spre deosebire de alte calendare care existau în același timp la alte popoare, chiar dacă și ele tot religioase, era un calendar sfânt? Asta nu însemna desigur că cineva s-ar fi închinat la el ca la un idol, ci sfințenia sa îl deosebea de celelalte sisteme de măsurare a timpului, calendarele.\nÎn acest moment al discuției, odată lămurit caracterul de sfințenie al calendarului revelat de Dumnezeu, să vedem dacă se cuvine a numi acest calendar o „icoană a timpului.”\nCuvântul „icoană” poate avea mai multe înțelesuri: chip, tip, prototip, imagine, închipuire, simbol, etc. Cel mai cunoscut înțeles este desigur cel al „chipului”, sfintele icoane fiind reprezentări „după asemănarea” prototipurilor sfinte: Domnul Iisus Hristos, Maica Domnului, Sfinții Îngeri, Sfinții, Drepții, Proorocii, Sfânta Cruce. Sinodul VII Ecumenic a stabilit odată pentru totdeauna importanța dogmatică a cinstirii sfintelor icoane de către creștinii ortodocși. Cei care le defaimă, le desființează, le deformează sau le disprețuiesc sunt dați anatemei și își pierd mântuirea. Atitudinile de mai sus se pot numi cu un cuvânt „iconoclasm”. Dacă în privința aceasta, și a rolului imaginilor sfinte în cult (dimensiunea spațială) lucrurile sunt suficient și limpede lămurite de peste 1000 de ani, nu tot așa stau lucrurile în ceea ce privește dimensiunea „timp”. În ciuda faptului că întregul cult religios, în cazul nostru bisericesc, este organizat riguros în timp, că există timp sfânt (sacru) și profan, praznice, posturi, etc., că această organizare care este calendarul liturgic bisericesc este pur și simplu șira spinării a acestui cult, fără de care el s-ar dizolva într-o pâclă de practici mai mult sau mai puțin magice, din conștiința creștinilor moderni și contemporani a dispărut aproape cu desăvârșire faptul că acest calendar bisericesc este o „icoană” a timpului. La aceasta deja se ridică obiecții din partea unora ce refuză să accepte această mărturisire, ba chiar întreaga problemă a cronologiei și calendarului, socotind-o ca nefiind în nici un caz „dogmatică” ci întrucâtva secundară, opțională, interpretabilă, negociabilă și supusă reformelor și adaptărilor de felul, în funcție de nevoile – ca să nu spunem interesele – de moment. Pentru a da răspuns acestora atât în privința „dogmelor” cât și a problemei icoanei timpului vom da cuvântul Sfântului Vasile cel Mare:\n„Între dogmele cele ce se păzesc în Biserică, și dintre propovăduiri, pe unele adică le avem din învățătura cea în scris, iar pe altele din predanisirea Apostolilor date nouă în taină le-am primit, care amândouă acestea pe aceeași tărie o au către buna cinstire de Dumnezeu. Și nimeni va zice împotriva acestora, oricare, măcar cât de puțin de s-ar fi iscusit la legiuirile cei bisericești. Că de ne-am apuca a lăsa cele nescrise, din obiceiuri, ca pe unele ce nu ar avea mare putere, am greși la însăși cele mai de frunte [principale] păgubind Evanghelia, iar mai bine a zice întru un nume gol îngrădind propovăduirea… Că cele ce nici a le prepune este slobod celor nepătimași Tainelor, pe învățătura acestora cum ar fi fost de cuviință în scrisori a o triumfa [publica]? Și după altele cuvântul acesta al predanisirii celor nescrise, nefiind precugetată cunoștința dogmelor, se face lesne defăimat la cei mai mulți pentru obișnuire. Că alt lucru este dogma, și altul propovăduirea. Că dogmele se tac, iar propovăduirile se publică. Însă fel al tăcerii este, și nelămurirea, pe care o întrebuințează Scriptura, care face pe minte să privească cu anevoie dogmele spre folosul celor ce le citesc… Iar cuvântul nu toți îl știm, că nu numai, ca unii ce am împreună înviat cu Hristos, și suntem datori a căuta cele de sus, în ziua cea de Înviere de darul cel dat nouă, prin starea cea de la rugăciune ne aducem aminte, ci că și se vede că este Icoană a veacului celui ce se așteaptă. Pentru aceea și început fiind al zilelor, nu întâia de Moise, ci una s-a numit. «Că, s-a făcut, zice, seară, și s-a făcut dimineață, zi una» [Facere 1, 5]. Ca una ce aceastași se mai întoarce de multe ori. Deci aceastași este și una și a opta, pe acea cu adevărat una, și adevărată a opta, de care și Psalmo-cântătorul, în oarecare suprascrieri de Psalmi a făcut aducere aminte, prin sineși o arată, pe starea cea după timpul acesta, pe ziua cea neîncetată, și neînserată, pe cea nemoștenită, pe veacul cel nesfârșit, și neîmbătrânit… Încă și toată cincizecimea este semn de aducere aminte a Învierii, ce se așteaptă în veacul (viitor). Că acea una, și întâia, de șapte ori înșeptindu-se, împlinește săptămânile cele șapte ale Sfintei Cincizecimi. Că începând din cea întâia, întru aceastași sfârșește, prin cele asemenea ce-s în mijloc dezvelindu-se de cincizeci de ori. Pentru aceea și se potrivește veacului cu asemănarea, precum în circulara mișcare de la aceleași semne începând ea, și la aceleași încheind.” (Canonul 92)\nTâlcuire …marele Vasile dovedește în Canonul acesta că… încă și multe altele se află în Biserică, care scrise cu adevărat în Sfânta Scriptură nu sunt, se păzesc însă neschimbat, precum și cele scrise. Căci cele ce se păzesc în Biserică deobște, și peste tot în două se împart, în dogme, și în propovăduiri. Și propovăduirile sunt scrise în Scriptura cea veche, și mai ales în cea nouă. Pentru aceea și se publică acestea la toți. Iar dogmele, sunt predanisite din nescrisa predanisire cea tainică prin cuvântul Apostolilor. Pentru aceea și rămân acestea la mulți tăcute și tainice. Amândouă însă acestea, pe aceeași putere o au la Credință fiindcă, de ne vom apuca a părăsi obișnuirile cele nescrise ale Bisericii, ca pe niște fără tărie, foarte vom vătăma credința cea propovăduită nouă prin Evanghelie, și o vom face numai un nume gol… Pricina însă, pentru care nu au scris Apostolii, sau Părinții, sau moștenitorii lor dogmele, ci prin tăcere nu prin cuvânt în scris, ci prin nescriere le-au predanisit, este, pentru a nu se cugeta multe, și prin obișnuire să se facă lesne defăimate de mulți. Că bine cunoșteau aceia, că cele tainice, cu tăcere cinstite, se păzesc slăvite, și că, dacă nici semnele Tainelor este iertat a le vedea cei nebotezați, cum ar fi fost iertat a li se publica lor învățătura Tainelor prin scrisori? Dar încă și nedescoperirea care o întrebuințează dumnezeiasca Scriptură (mai ales cea veche), făcând greu de înțeles noimele dogmelor pentru folosul celor ce citesc, și aceasta este un fel de tăcere. Acestea zicându-se tâlcuiește de aici socotelile, și pricinile oarecărora tainice obiceiuri nescrise. Adică, cum că pentru aceasta către răsărit ne rugăm, și celelalte.” (Pidalionul de la Neamț)\n(continuare în numărul următor)\n Note 1 Nisan\n","date":"01-04-2009","img":"","permalink":"https://axaneamului.ro/posts/magazine/axa-ii/14/calendarul-bisericesc/","series":["AXA ANUL II"],"tags":["Învățături ale Sfinților Părinți","Hexaimeron"],"title":"Calendarul bisericesc","youtube":""},{"author":"Radu Gyr","categories":null,"content":"As-noapte, Iisus mi-a intrat în celulă.\nO, ce trist și ce înalt părea Crist!\nLuna-a intrat după El, în celulă\nși-L făcea mai înalt și mai trist.\nMâinile Lui păreau crini pe morminte,\nochii adânci ca niște păduri.\nLuna-L spoi cu argint pe veșminte\nargintându-I pe mâini vechi spărturi.\nUimit am sărit de sub pătura sură:\n- Doamne, de unde vii? Din ce veac?\nIisus a dus lin un deget la gură\nși mi-a făcut semn să tac…\nA stat lângă mine pe rogojină:\n- Pune-Mi pe răni mâna ta!\nPe glezne-avea umbre de răni și rugină\nparcă purtase lanțuri, cândva…\nOftând, Și-a întins truditele oase\npe rogojina mea cu libărci.\nPrin somn, lumina, iar zăbrelele groase,\nlungeau pe zăpada Lui, vărgi.\nPărea celula munte, părea căpățână\nși mișunau păduchi și guzgani.\nAm simțit cum îmi cade tâmpla pe mână\nși-am adormit o mie de ani…\nCând m-am trezit din grozava genună,\nmiroseau paiele a trandafiri.\nEram în celulă și era lună,\nnumai Iisus nu era nicăiri…\nAm întins brațele. Nimeni, tăcere.\nAm întrebat zidul. Nici un răspuns!\nDoar razele reci ascuțite-n unghere,\ncu sulița lor m-au împuns…\n- Unde ești, Doamne? - am urlat la zăbrele.\nDin lună venea fum de cățui.\nM’am pipăit, și pe mâinile mele,\nam găsit urmele cuielor Lui.\n","date":"01-04-2009","img":"https://axaneamului.ro/posts/magazine/axa-ii/14/as-noapte-iisus/images/0.jpg","permalink":"https://axaneamului.ro/posts/magazine/axa-ii/14/as-noapte-iisus/","series":["AXA ANUL II"],"tags":["Gyrul"],"title":"As-noapte, Iisus…","youtube":""},{"author":"Mihai Valica","categories":null,"content":"Din ianuarie 2009 a început în România, cu o grabă suspectă și tacită, eliberarea de pașapoarte și permise de conducere cu cip RFID, fără ca cineva să cunoască în detaliu datele stocate pe cip. În vederea aderării fără rezerve la spațiul Schengen, prevăzută pentru 2011, și executând cu multă râvnă și acrivie directivele UE, România extinde procedeul și la alte documente personale, cum ar fi: actul de identitate, cardul de sănătate, precum și alte documente de călătorie. Pe fondul acestei acțiuni, Părintele Justin Pârvu a dat un comunicat, care a creat anumite controverse, contestații și reacții.\nCu binecuvântarea ÎPS Teofan, prezint mai jos părerea mea referitoare la problema ridicată de Părintele Justin, întrucât sunt doctor în Teologie Socială Aplicată, disciplină care reglementează moral relația Bisericii cu lumea, și cadru didactic universitar la Facultatea de Teologie Ortodoxă „Dumitru Stăniloae” din Iași, specializarea Biserica azi. Istorie și actualitate.\n1. Sinteza psiho-teologică a comunicatului Părintelui Justin Pârvu din data de 14.01.2009 a. Îndemnat de glasul conștiinței și curăția inimii, Părintele Justin atenționează cu duh profetic, de pericolele unui posibil început de însemnare cu numărul fiarei apocaliptice 666 și consideră planul național de introducere a cipurilor biometrice pentru buletin și pașaport ca o vreme „premergătoare acestei profeții”, deci nu derularea însăși a profeției.\nb. Nu acțiunea cipurilor biometrice în sine este egală cu pecetluirea, ci aceasta reprezintă doar un început și „o capcană a vrăjmașului“. E posibil ca ulterior aceste date să fie folosite pentru trecerea la acțiunea propriu-zisă, iar o dată începută, să pregătească pas cu pas, psihologic-aperceptiv și mental, acțiunea finală: pecetluirea.\nc. În acest context, Părintele Justin îi îndeamnă pe credincioși să fie vigilenți și, dacă e nevoie, chiar jertfelnici: să primească martirajul, dacă vor fi forțați să primească „inofensiva” acțiune, adică acceptarea cipurilor biometrice pentru buletine și pașapoarte.\nd. Recunoaște că nu este de datoria sa să facă această atenționare, ci ar fi fost de datoria „arhipăstorilor, mai marii acestei Biserici”, însă din cauză că ei nu iau atitudine, sau nu consideră acest lucru un pericol, se substituie acestora și, din dragoste pentru neam și Biserică, trage un semnal de alarmă, considerând ca acest „proiect le răpește de fapt oamenilor libertatea” și ar grăbi și chiar ar ușura ulterior procesul de pecetluire.\ne. Cuvintele: „Este vremea muceniciei! Luptați până la capăt! Nu vă temeți!” vor să marcheze acest lucru și vor să spună că dacă acum, când acțiunea este abia la început, creștinii nu vor fi capabili de jertfă și împotrivire, mai târziu va fi și mai greu.\nf. Dacă această acțiune nu ar fi fost proorocită cu 2000 de ani în urmă de Sf. Apostol și Evanghelist Ioan, demersul pe care guvernanții, cu știință sau neștiință, îl fac prin acest proiect nu ar fi fost pus sub semnul întrebării sau al contestării, ci nebăgat în seamă, sau poate chiar considerat un lucru benefic. Însă dacă luăm în serios Sf. Scriptură, și în special proorocia din Apocalipsă 13, atunci, după părerea mea, demersul Părintelui Justin este justificat teologic, responsabil și profetic, întrucât există multe date comune între acțiunea introducerii cip-urilor biometrice și atenționarea profetică din Apocalipsă.\n2. Legislația națională, internațională și europeană referitoare la cip-urile biometrice a. Regulamentului Consiliului Europei nr. 2.252/2004 dă recomandări și detalii tehnice privind cip-urile biometrice, însă nici o țară din lume nu s-a grăbit să le implementeze cu atâta acrivie tehnică și obediență. România este prima țară-pilot-cobai de pe planetă cu un asemenea proiect experimental, iar guvernarea trecută a reglementat aceasta prin: OGU 94/2008, HG 1566/2008, OG 207 din 04/12/2008.\nb. Acțiunea cip-urilor biometrice a „început în pas de marș” în județul Ilfov, de la 1 ianuarie, iar până în iunie 2009 se urmărește extinderea sistemului informațional biometric în toată țara.\nc. Din decembrie 2008 a început în România emiterea unui nou model de permis auto de tip card, care conține de asemenea un cip electronic pe bază de cod de bare. Cip-ul conține date personale uzuale, date medicale, istoricul bolilor, contravenții rutiere etc. Acțiunea a început fără o bază legislativă și fără o promovare corespunzătoare prin mass-media.\nd. Pentru 1 ianuarie 2011 este programată introducerea noilor cărți electronice de identitate cu cip. Platforma-pilot-cobai informațional va fi implementată în județul Caraș-Severin, de unde se va extinde proiectul și în celelalte județe. Informațiile sunt memorate pe 2 suporturi: banda optică și circuit integrat de tip smartcard (cip). Datele înscrise nu pot fi șterse, ci se poate doar adăuga la ele informații, iar această acțiune o poate face nu numai Ministerul Internelor, ci și cel al Comunicațiilor! Există așadar un drept discreționar asupra naturii și cantității informațiilor înscrise, întrucât nu este reglementat cine are dreptul să înscrie, care sunt criteriile de selecție a ceea ce trebuie înscris și cea ar putea afecta imaginea sau confortul psihic al persoanei în cauză etc.\ne. Abuzurile se extind și mai aberant prin legea 298 din 21 nov. 2008, care obligă pe furnizorii de servicii de comunicații electronice să păstreze orice convorbire telefonică, orice sms sau e-mail pe ultimele 6 luni și să le pună la dispoziție, la solicitarea autorităților competente.\nf. Îngrijorător este faptul că nici o lege sau normă națională, europeană sau internațională nu garantează discreția, securitatea absolută a datelor înscrise și nu prevede sancțiuni clare pentru cei ce le-ar utiliza în alte scopuri, sau ar comite erori tehnice sau neglijență în securizarea datelor.\ng. Până în prezent doar Asociația Civic Media a semnalat și contestat abuzul acestor legi și încălcarea drepturilor omului, pe când unii membrii „justițiari” ai societății civile sunt preocupați mai departe și interesați obsesiv doar de scoaterea icoanelor din școli…\n3. Scopul cip-urilor RFID Anunțate deja de doi ani, pașapoartele biometrice conțin imaginea facială și amprentele deținătorului. Cerute de Statele Unite, pașapoartele vor fi emise în premieră de România, în ciuda faptului că unii experți, susțin că este nevoie de doar patru ore pentru a decripta informațiile de pe cip.\nCip-urile RFID sunt menite să înlocuiască codul de bare de pe produsele din magazine și să controleze „pozitiv” individul, cu intenția de a-l proteja și în scopul creșterii gradului de securitate al acestuia, însă nu s-au luat în seamă în mod real și pericolele și vulnerabilitatea sistemului. Componentele și alte operațiuni electronice ale cip-ului biometric sunt deja mediatizate și se găsesc pe larg în literatura de specialitate.\n3.1. Avantaje ale cip-urilor RFID\na. Din punct de vedere economic și comercial:\nUșurează, scurtează și eficientizează considerabil procesul de producție. Datorită capacității de stocare a cip-urilor, se reduce timpul de cumpărare a produselor prin identificarea și livrarea rapidă a acestora și oferă posibilitatea refacerii stocurilor în timp util.  b. Din punct de vedere militar:\nServesc cu mare precizie atingerea obiectivelor militare, precum și a celor de spionaj.  c. Din punct de vedere al evidenței, identificării și ajutorului unei persoane în caz de urgență:\nIntroducerea cip-urilor în pașapoarte este considerată o măsură de siguranță în plus de către guvernele țărilor care le-au introdus deja parțial. Conectarea la anumite baze de date publice naționale și internaționale oferă în cîteva minute toate informațiile vitale despre persoana căreia i se scanează un document personal prevăzut cu cip RFID.  3.2. Dezavantaje ale cip-urilor RFID\n1. Informațiile din memoria cipului pot fi citite de către orice cititor, nu doar de către cele specializate. Astfel, cu un simplu calculator performant, orice date, oricît de criptate ar părea, pot fi sparte într-un timp extrem de scurt (cel mult patru ore) și chiar falsificate.\n2. Controlul total asupra cetățenilor. Se va ști în orice clipă unde sîntem, cu cine sîntem, tranzacțiile financiare, rutele de călătorie, timpul petrecut în anumite locuri și alte date, ce vor fi folosite după bunul plac al posesorilor acestor baze de date.\n3. Cip-urile nu pot fi detectate de simțurile fiziologice sau percepția umană. Deci nu vor putea fi evitate.\n4. Microcipurile implantate la animale au provocat cancer în aproximativ 10% din cazurile implanturilor. Țesutul cancerigen a apărut întotdeauna în jurul cipului RFID.\n5. Cip-urile RFID sînt sensibile la anumite tipuri de radiații ori contactul cu surse încărcate cu electricitate.\n6. Nu există inclusă în cip-uri opțiunea: Nu colecta date statistice despre mine.\n7. Cel care va refuza cip-urile din varii motive, va fi lipsit de serviciile publice, care cer o identificare la baza de date, generând astfel o izolare și înstrăinare socială. Deci persoanele fără cip nu există.\n8. Cip-urile sunt o sursă de informație gratuită pusă la dispoziție pentru serviciile de spionaj la toate nivelurile, iar date personale pot fi deturnate în diferite scopuri sau făcute publice fie din neglijență, fie intenționat.\n9. Cip-urile biometrice pot avea avantaje pe termen scurt, dar pe termen lung pot fi un pericol real. Ele compromit metodele existente de securitate pe baza celor 2 elemente introduse, folosind presupunerea că ele nu sunt accesibile publicului, nici măcar în mod criptat. De exemplu, dacă ai o bază de date cu amprente și pentru a intra în sistem este nevoie de amprenta unei persoane, nu trebuie să fie persoana acolo, poți să iei din baza de date a poliției amprenta ei. În mod paradoxal, cip-urile biometrice diminuează siguranța unei țări. Ele permit accesul pe baza pașaportului altcuiva, fară a fi nevoie ca el să fie de față. Nu te mai verifică nimeni fizic, totul se bazează pe sistem. De aceea, expunerea informațiilor digitale ale românilor discreționar și fără nici un discernământ reprezintă o acțiune fie inconștientă și iresponsabilă, fie de trădare a propriilor cetățeni.\n10. Serviciul 112 permite găsirea locației telefonului. Oricând te poate localiza fără să apelezi, numai datorită faptului că telefonul primește semnal. Același lucru se poate extinde la cip-urile RFID.\n11. Evidența strictă a vieții personale la toate nivelurile elimină șansa de a repara o neglijență, o greșeală sau o neputință de plată, de exemplu față de o bancă. Cazul americanilor cu dosar financiar. Dacă uiți să faci o plată, ești catalogat ca rău platnic toată viața. Nu mai primești un împrumut, niciodată.\n12. Monitorizarea prin satelit pe baza identificării faciale reprezintă o amenințare la propria viață, dacă luăm în considerație ghidarea rachetelor antipersoană prin satelit. O eventuală lovitură de stat omoară orice persoană cu ajutorul rachetelor ghidate după recunoaștere facială. Tehnic acest lucru este deja posibil. Deci cip-ul biometric poate servi și la terorism, ucideri și crimă organizată.\n13. Autentificarea biometrică se poate realiza și atunci când persoana deținătoare a documentelor biometrice este moartă: este nevoie doar de mâna sa, sau de un ochi, pentru a intra într-un sistem. Astfel banii din cont, sau alte acțiuni financiare sau administrative, care necesită informații biometrice, se pot obține doar dacă ai cadavrul. Deci pericolul cip-urilor biometrice se prelungește chiar și atunci când omul este fără viață.\n4. Opoziții și atitudini contra cip-urilor biometrice în lume Luând în considerație aspectele de mai sus, precum și din motive de etică civică sau etică a tehnologiei biometrice, unele instituții, persoane sau asociații religioase, civice sau profesionale se opun vehement, cum ar fi: unii americani, sârbii, grecii, scoțienii, alte țări occidentale, piloții britanici etc.\nIntroducerea cip-urilor este, fără îndoială, un scandal. „În toate aceste cazuri revolta nu trebuie privită ca o reacție provenită pe fondul unui fanatism religios, așa cum încearcă să o sucească unele glasuri din presă, ci, mai întîi de toate, ca o reacție de apărare împotriva unei înregimentări forțate într-un sistem de supraveghere suspect“.\n5. Omul redus de la imago Dei la un simplu număr sau cip electronic Dacă se respinge din motive de bioetică clonarea biologică, de ce nu s-ar respinge din aceleași considerente și „clonarea electronică biometrică”, având ca motivație teologică învățătura Bisericii Ortodoxe despre antropologie.\nImago Dei în om după Sfinții Părinți este unitară atunci când exclude orice concepție substanțialistă despre „chip”, care constă în mod funcțional, practic, în manifestarea vieții sale spirituale, ca nevoie primordială și centrală. Primatul vieții spirituale activează aspirația ființei noastre umane spre absolut, spre arhetipul ei divin (Origen), spre Dumnezeu.\nPrin „Harul lui Hristos, prin dragostea lui Dumnezeu Tatăl și prin împărtășirea Sfântului Duh“, omul reunește, în ipostasul său creat, divinul și umanul, după chipul lui Hristos, adică „chipul Celui ceresc“, ajunge „la măsura vârstei plinătății lui Hristos“ și astfel devine dumnezeu prin har. În acest sens spune Sfântul Vasile cel Mare că „omul este o făptură care a primit poruncă să devină Dumnezeu”, adică „chip al Chipului” – eikon Eikonos.\nDeci omul are un destin hristologic, întrucât originea (αρχιν) lui este în Hristos, Care este Chipul, icoana lui Dumnezeu. Omul real „s-a născut atunci când Hristos a intrat în viață și s-a născut”, iar ziua nașterii lui Hristos „este zi de naștere a umanității“. Omul este alcătuit teologic, iar chipul său are o valoare teologică, hristică, și nu îl putem amaneta sau împrumuta, sau permite să fie folosit fără voia și libertatea noastră.\nValoarea ontologică a omului nu constă, sau nu se află în el însuși, înțeles în mod autonom, cum susțin teoriile materialiste, în suflet, minte, intelect, sau exclusiv în persoana omului, cum susțin sistemele filozofice contemporane, ci în Arhetipul lui. De vreme ce omul este o icoană, existența lui reală nu e determinată de elementul creat din care este făcută icoana, sau din voia lui liberă, ci de Arhetipul (Modelul) ei necreat. Omul este înțeles astfel de Părinții Bisericii „în mod ontologic numai ca ființă teologică. Ontologia lui este iconică“.\nA permite ca chipul nostru să fie „clonat electronic” și înregimentat în cip-uri, iar apoi manipulat după bunul plac al cuiva, înseamnă a „amaneta” ceea ce nu ne aparține și a reduce identitatea noastră iconică, care este unicat, la un număr într-o bucată de plastic. Aceasta este ca și când ai folosi o icoană ca placă video, sau hard disc… Din punct de vedere moral este un sacrilegiu, sau cel puțin o desacralizare, întrucât se petrece o coborâre a dimensiunii spirituale, respectiv a chipului iconic uman, într-o folosință strict materială și terestră. Or, chipul nostru aparține arhetipului divin, adică lui Dumnezeu. Deci cip-urile biometrice, în acest context, contravin învățăturii biblice și patristice despre antropologia creștină, întrucât reduc, circumscriu, deci mărginesc chipul/icoana ființei umane la o simplă tehnologie și suport electronic de emițătoare și implanturi.\n6. Propuneri și perspective Lăsând la o parte orice panică și tulburare, care nu fac cinste creștinilor, refuzul în masă al unor experimente pe care Guvernul României le aplică în serie ar trebui să ne pună pe gânduri și să ne întrebăm dacă ne mai simțim, sau mai suntem considerați și tratați ca persoane umane, ori ca o simplă marfă, pe care se poate pune o etichetă, cip-uri etc.\nNimeni din Guvern, nu s-a gândit să supună această temă dezbaterii publice, ca o problemă de etică cetățenească sau de etică biometrică a tehnologiei moderne, așa cum s-ar cuveni unei țări democratice, la care se pare că suntem doar figuranți.\nPropun ca implementarea privind cip-urilor biometrice să fie amânată, până ce această problemă va fi dezbătută public.\nSf. Sinod al BOR să inițieze toate demersurile legale pe lângă organismele responsabile, pentru a nuanța legile privind pașapoartele și alte documente personale, în raport cu convingerile științifice, religioase sau morale ale cetățenilor.\nPână atunci să se respecte legislația actuală, privind noile cărți de identitate, respectiv Ordinul 1190 din 31 iulie 2001 al Ministerului de Interne, care menționează că „persoanele care refuză cartea de identitate din motive religioase” primesc buletine de tip vechi. La fel, HG 978/2006 privind fotografiile de pașaport, care dă posibilitatea personalului monahal ca „fotografia să poată fi realizată cu capul acoperit, din motive religioase”.\nPrin opoziția fiecăruia, prin trezirea unei solidarități de conștiință creștină la nivel național, putem cere legiuitorului să abroge noile legi din domeniul actelor electronice de identitate, sau să le aplice diferențiat, fără ca aceasta să conducă la un regim discriminatoriu din punct de vedere politic, economic sau al serviciilor sociale.\nPersonal cred că introducerea cip-urilor este neconstituțională și antidemocratică, întrucât nu s-a realizat prin dezbatere publică națională și încalcă flagrant „drepturile omului” prevăzute în Constituția României și în alte legi internaționale.\nAm convingerea că Sf. Sinod va interveni la forurile legislative în acest sens, pentru a liniști problemele de conștiință ale credincioșilor BOR, și va demara conceperea unei doctrine sociale, care să reglementeze moral relația Bisericii cu lumea la toate nivelurile. După părerea mea, aceasta ar pune capăt oricăror speculații, precum și unor substituiri și intervenții singulare, referitoare la cip-urile biometrice și nu numai, care apar pe alocuri în cuprinsul Patriarhiei Ortodoxe Române.\n","date":"01-04-2009","img":"https://axaneamului.ro/posts/magazine/axa-ii/14/romania-un-posibil-loc-de-inceput-al-pecetluirii-apocaliptice/images/0.jpg","permalink":"https://axaneamului.ro/posts/magazine/axa-ii/14/romania-un-posibil-loc-de-inceput-al-pecetluirii-apocaliptice/","series":["AXA ANUL II"],"tags":["Politică","Social"],"title":"România – Un posibil loc de început al pecetluirii apocaliptice?","youtube":""},{"author":"Florin Stuparu","categories":null,"content":"După o prea-lungă (zic eu) vreme de pace, „lumea civilizată” (și se va vedea mai jos ce înseamnă aceasta) se clatină din înseși temeliile ei, care sunt: negustorirea banilor, cămătăria și înșelăciunea. În alte cuvinte, trăim „cea mai mare criză financiară din istorie”. Ce va urma, ar trebui să știm, fiindcă am avut două repetiții ale dramei: „criza” din 1913 și aceea începută în 1929, care au dus mai întîi la foamete, mai departe la cele două războaie precum omenirea nu a mai cunoscut, iar apoi la reașezarea lumii în forma pe care o are pînă în ziua de azi. Ceva asemănător urmează să se întîmple iarăși în viitorul apropiat, pentru că e nevoie de „o nouă ordine mondială”. Va fi înfricoșător, dar nu despre asta ne e vorba acum, ci despre pricina cea dintîi a așa-zisei „crize”. Ei bine, rădăcina din care s-a născut acest rod amar e grozava patimă a iubirii de argint (adică „iubirea de bani și iubirea de avuție mișcătoare și nemișcătoare”, cum zice Sfîntul Episcop Ignatie Briancianinov), în care sus-zisa „civilizație” zace prea-dobitocește de mult, robită cu desăvîrșire. Nimic de mirare în aceasta și nimic nou – ar putea răspunde cineva - căci lumea le face dintotdeauna pe ale ei. Așa zic și eu, doar că acum înrobirea aceasta e mai mare decît oricînd și în afară de ea nu mai e nimic; și, fiindcă iubirea de argint naște toate celelalte patimi, omul e acum împătimit cu desăvîrșire. Și așa se întîmplă nu numai cu necredincioșii, ci și cu toți1 Creștinii cei botezați (mireni, preoți și monahi împreună!), care ar trebui să urmeze lui Hristos cel fără pungă la brîu, fără haină și încălțăminte de schimb și fără adăpost.\nDe ce este iubirea de argint maică a tuturor patimilor de căpetenie și ucigătoare de suflet? Pentru că banii sînt mijloacele de schimb obștești. De unde urmează că „banul” nu e altceva decît întruchiparea dorinței și a putinței omului de a stăpîni toate bunătățile acestei lumi. De aceea și e cel mai puternic idol (Efeseni 5:5), căruia dintotdeauna i s-au închinat păgînele neamuri, necunoscătoare ale adevăratului Dumnezeu și împătimite de viețuirea trupească, materialnică. Între ele, singur norodul ales al Iudeilor ar fi trebuit să se păzească cu tot dinadinsul de groaznica patimă și înșelare diavolească, cîtă vreme el știa că este mîntuire, că adică viața omenească nu se sfîrșește odată cu petrecerea pămîntească. Dar nu a fost așa: în urma necurmatelor lor căderi din credință - măcar că Dumnezeul tuturor li Se arăta și le vorbea pururea prin prooroci, îndrumîndu-i și poruncindu-le - Iudeii cei tari de cerbice s-au lipit de cele ale lumii mai mult decît Egiptenii, Babilonienii, Elinii și prea-trupeștii Romani. Altfel spus, s-au dat cu totul îndulcirilor pătimașe: îmbuibării, curviei, trîndăviei și, mai cu seamă, drăceștii slave-deșarte și mîndrii. Și, fiindcă toate acestea se dobîndesc lesne prin mijlocirea banilor, Iudeii au ajuns cei mai smintiți iubitori de argint, adică închinători la Mamona, dracul averii, al lui „a avea”, pe care l-au întronizat chiar în Biserica lui Dumnezeu din Ierusalim. Să ne aducem aminte cum i-a aflat Mesia-Dumnezeu pe aceia care ar fi trebuit să-L aștepte cu frică și cutremur: „Și erau aproape Paștile Iudeilor, și Iisus S-a urcat la Ierusalim. Și i-a găsit șezînd în biserică pe cei ce vindeau boi, și oi și porumbei și pe schimbătorii de bani” (Ioan 2:13, 14). Pe nimeni nu supăra aceasta, întregul norod fiind într-un același duh satanicesc de lepădare și hulă, încît a fost nevoie ca Însuși Mîntuitorul să alunge cu mîna Lui negustorii și cămătarii, ca pe niște cîini, precum și erau: „Și, făcîndu-Și un bici din ștreanguri, [Iisus] i-a scos pe toți afară din biserică, și oile și boii. Și schimbătorilor le-a vărsat banii și le-a răsturnat mesele. Și celor ce vindeau porumbei le-a zis: Luați acestea de aici! Nu faceți casa Tatălui Meu casă de negustorie!” (Ioan 2:15, 16) [Căci] „scris este: «Casa Mea casă de rugăciune se va chema, iar voi o faceți peșteră de tîlhari!»” (Matei 21:12, 13).\n„Tot ce avem nevoie este o criză majoră, iar națiunile vor accepta Noua Ordine Mondială”.\nDavid Rockefeller  După aceasta, nebunia iudaică a arghirofiliei (iubirii de argint) și-a atins piscul său și s-a ipostaziat în persoana Iscarioteanului, care a pecetluit pentru totdeauna desăvîrșita lepădare de Dumnezeu a vechiului norod ales, precum e scris: „Atunci s-a împlinit cuvîntul spus de Ieremia Proorocul, care zice: «Și a luat cei treizeci de arginți, prețul Celui prețuit, pe care L-au prețuit fiii lui Israil»” (Matei 27:9).\nIudeii, cel dintîi „neam ales” al lui Dumnezeu, ar fi trebuit să fie lumină pentru neamurile cele păgîne, căci doar pentru aceasta i-a și ales Dumnezeu-Cuvîntul. Iar ei nu numai că n-au fost lumină, dar au adăugat chiar întuneric peste întunericul în care se rătăceau acelea și eres peste eres2. Iar de la arhiereii Anna și Caiafa încoace, urmașii lor și ai lui Iuda cel iubitor de arginți s-au străduit și au izbutit să facă încă mai mult: să înrobească întreaga omenire (împătimită ea însăși dintotdeauna de arginți și de avuție mișcătoare și nemișcătoare). Și cum au făcut? Păi, ca și Iuda, fiul lui Simon Iscarioteanul: au zis că ar fi mai bine să țină ei banii tuturor celorlalți în punga lor, ca s-o păzească și să dea din ea și la săracii pămîntului. Și așa au și făcut: mai întîi, au strîns economiile celor din jur (pentru ca nesăbuiții aceia să nu le risipească nebunește) și din ele au dat tuturor celor care erau din vreme în vreme prea săraci ca să-și împlinească patimile și poftele: ori robi sau slugi de ar fi fost, ori boieri sau împărați. Căci tot omul pătimaș are nevoie de bani ca să-și împlinească pofta numaidecît, fie că e vorba de a cumpăra un pahar de rachiu mai mult, fie un cal, o femeie, o armată, o cetate sau o împărăție întreagă. Chiar din vremea Mîntuitorului se întîmpla, de pildă, ca Cezarul sau vreun general de la Roma, cheltuind în necurmate orgii toată prada smulsă din provincii, să fie în năprasnică lipsă de bani. Cine să-i dea așa degrabă? Iuda cel chibzuit!3 Și tot așa, pînă în vremea de azi, Iuda a luat de la și a împărțit la toată lumea. Dînd o mică dobîndă și luînd una mare, se înțelege de la sine. Iar cînd datornicul sau țara datornicului nu a avut să-i plătească, Iuda a fost silit să îl (o) „execute silit” (așa se zice), adică să-i ia gajul (zălogul, amanetul) pe care acela sau aceea (țara) a trebuit să-l pună la mijloc pentru a se putea împrumuta. Amanet care poate fi inelul de nuntă, casa ori pămîntul împreună cu toate ale lui: de la ierburi și dobitoace, pînă la aur și petrol.\nEi bine, anul acesta se întîmplă că Iuda vrea să strîngă toate datoriile pe care și păgînii, și necredincioșii, și ereticii, și Creștinii le au (sau li se pare că le au!) la banca lui. Căci punga Iudei s-a golit (așa zice el). Încît lumea tremură din rărunchi, precum ziceam, căci datoriile (adevărate sau închipuite) au întrecut cu mult prea mult suma banilor care se află pe toată fața pămîntului. Aceasta e „criza” și trebuie înțeles (din înseși spusele lor) că zisa „criză” va hotărî cu adevărat stăpînirea Iudeilor celor necredincioși în Hristos asupra întregii lumi: asupra pămîntului, subpămîntului, văzduhului și mării, dimpreună cu tot ce mișcă și crește sub soare, și mai cu osebire asupra oamenilor și a sufletelor lor. Cu alte cuvinte, este aproape ceasul acela nenădăjduit de nimeni, cînd neamul Iudeilor cel lipsit de împărăție vreme de atîta amar de ani va ajunge să stăpînească toate neamurile. Ceea ce se va întîmpla negreșit - fie că ne place, fie că nu – pentru păcatele noastre, împlinindu-se astfel proorociile despre împărăția Antihristului cel mare, care va fi un Evreu din neamul lui Dan. Căci aceasta e marea „republică mondială”, sau „Utopia”, nălucită de umaniștii Renașterii și încă de Pithagoras și Platon. Acum îi zice „Noua Ordine” sau „Statele Unite ale Lumii”, cuvinte reci ce ascund răul omenesc desăvîrșit: împărăția cea de trei ani și jumătate a Antihristului, care va fi văzută înainte de a se înstăpîni ca mîntuire de tot răul și ca un rai pămîntesc, dar se va arăta cu adevărat ca o prea-înfricoșată închipuire a iadului.\nNu e loc aici pentru a vorbi despre aceasta în amănunt (poate o vom face data viitoare, urmînd tîlcuirea Sfîntului Andrei al Neochesariei la Cartea Apocalipsei), dar putem desluși mijlocul prin care Iudeii vor înrobi cît de curînd neamurile (cîte au mai rămas neînrobite cu totul). Ei înșiși ne lămuresc în această privință. De pildă, John Adams (1735-1826) zice luminat: „Sînt două metode de a cuceri și de a înrobi o națiune. Una este prin sabie. A doua este prin îndatorare.” Acest pas, îndatorarea, s-a făcut, precum ziceam: toți sîntem datori de mult băncilor lui Iuda, și Iuda își vrea datoria înapoi acum. Dar cum să plătești, de vreme ce nu produci nimic de mult, căci doar pentru aceasta te-ai și îndatorat? Nu altfel decît împrumutîndu-te tot de la Iuda și amanetînd ce ți-a mai rămas prin ogradă: pămînt, apă, lemn, piatră. (În ce ne privește pe noi, Românii, chiar nu știu ce ar mai fi de zălogit!) Iar dacă nu mai ai nimic din acestea, ceva tot ți-a rămas ca să pui zălog: pe tine însuți și pe copiii tăi, care să munciți de acum numai și numai pentru Iuda, încercînd să plătiți o datorie cu neputință de plătit, căci neîncetat dobînda curge la dobîndă. Dar, pentru a ne lumina desăvîrșit, să citim mai bine ce scrie unul dintre cei care au pus în lucrare acest meșteșug drăcesc de simplu:\n„Noi, asasinii economici, sîntem de fapt responsabili pentru crearea primului imperiu global. Noi lucrăm în multe moduri diferite, dar probabil cel mai frecvent este să găsim o țară care are resurse, cum ar fi petrol, și apoi aranjăm un împrumut uriaș acelei țări de la Banca Mondială sau de la altă organizație de acest tip. Dar banii nu ajung cu adevărat în acea țară. De fapt, ajung la marile noastre corporații pentru a construi proiecte de infrastructură în acea țară: centrale electrice, parcuri industriale, porturi. Lucruri de care să beneficieze corporațiile noastre și cîțiva oameni bogați din acea țară. Dar nu ajută majoritatea oamenilor deloc. Întreaga țară rămîne cu o datorie foarte mare. Este atît de mare, încît nu pot să o plătească. La un moment dat, noi, asasinii economici, mergem înapoi acolo și le spunem: Ascultați! Ați pierdut mulți bani, nu vă puteți plăti datoriile, așa că vindeți petrolul foarte ieftin companiilor noastre petroliere, lăsați-ne să construim o bază militară la voi în țară, trimiteți trupe și susțineți-le pe ale noastre într-un loc cum ar fi... Irak, sau votați-ne la următoarele alegeri la ONU! Le cerem să privatizeze compania de electricitate, sistemul de apă și canalizare și să le vîndă corporațiilor din SUA și altor corporații internaționale. [...] Deci este o adevărată rețea și este modul tipic de acțiune al FMI și al Băncii Mondiale. Ei îndatorează o țară, și este o datorie atît de mare încît nu pot să o plătească. Apoi, tot ei se oferă să refinanțeze datoria și așa trebuie ca țara să plătească o dobîndă și mai mare. Apoi ceri acest «quid pro quo» pe care-l numești «condiționalitate» sau «bune relații», care înseamnă de fapt că acele țări trebuie să-și vîndă resursele - incluzînd multe din seviciile lor sociale, companiile de utilități, uneori sistemele lor educaționale, penale, de asigurări – unor corporații străine. Deci este o lovitură dublă, triplă, cvadruplă. [...]\n„Iuda Iscarioteanul era fur și, avînd punga, lua din ce se punea în ea.”\nIoan 12:4-6  La fel cum Rezerva Federală [a Statelor Unite ale Americii] ține poporul american într-o poziție de servitute îndatorată, cu datorii perpetue, inflație și dobîndă5, Banca Mondială și FMI îndeplinesc acest lucru la o scară globală. Ideea de bază e simplă: îndatorează o țară fie prin propria imprudență sau prin coruperea conducătorului țării. Apoi, impune condiții sau politici de ajustare structurală, care deseori constau în:\n devalorizarea monedei. Cînd se devalorizează moneda, se devalorizează toate lucrurile. Asta face ca resursele indigene să fie disponibile țărilor prădătoare la o fracțiune din valoarea lor reală. tăieri masive de fonduri pentru programele sociale. Acestea includ adeseori educația și sistemul sanitar, compromițînd bunăstarea și integritatea societății, lăsînd oamenii vulnerabili exploatării. privatizarea întreprinderilor de Stat, ceea ce înseamnă că sisteme importante social pot fi cumpărate și reglementate de companii străine pentru profit. apoi, este liberalizarea comerțului sau deschiderea economiei prin scoaterea restricțiilor pentru comerțul extern. Asta permite un număr de manifestații economice abuzive, cum ar fi aducerea de către corporațiile transnaționale a produselor mai ieftine, subminînd producția indigenă și distrugînd economiile locale.”  Citind aceste lămuriri, să ne gîndim la ce se întîmplă în această colonie euro-americană numită convențional „România” (de fapt, „Romania”, cu prescurtarea ROM). Astfel, înțelegem ușor pe ce s-a întemeiat „belșugul” nostru din anii trecuți și mai ales care este scopul enormului împrumut făcut zilele acestea de „poporul Român suveran” (prin „reprezentanții săi”, firește) la marile bănci evreiești. Iar dacă tot mai avem îndoieli, chiar reprezentanții aleși de noi în chip democratic ne spun la ce vor folosi acești bani: la refinanțarea băncilor (evreiești, căci altele nici nu sînt) din România și la „dezvoltarea proiectelor de infrastructură”, în colaborare cu oarecari trusturi transnaționale, negreșit. Punct.\n Note 1 Prin „toți, înțeleg aici „cei mai mulți”.\n2 Iar mai ales au încercat cu tot dinadinsul să stingă făcliile pe care Hristos-Dumnezeu le-a aprins în mijlocul lor: astfel, i-au batjocorit, sau i-au gonit, sau i-au ucis în chip groaznic pe toți Proorocii, Drepții și Apostolii ridicați dintre ei. Și au sfîrșit batjocorindu-L și ucigîndu-L pe Însuși Sfîntul lui Dumnezeu, și Fiul lui Dumnezeu Cel întrupat și Mîntuitorul tuturor, pe Cel așteptat de ei din vechime.\n3 Așa înțelegem cum au izbutit arhiereii să-l înfricoșeze pe acel puternic guvernator Pilat, încât să-și calce propria dreptate și să-l ucidă totuși pe Iisus. Așa înțelegem cum, numaidecît după aceea, aceiași arhierei și urmașii lor au izbutit să-i facă pe împărații Romani să-i ucidă pe apostolii și pe mărturisitorii lui Hristos. Căci trebuie să știm (fără a le lua cumva apărarea acelor sălbatici!) că cezarii de la Roma nu aveau nimic împotriva Creștinilor, politica lor fiind tocmai una desăvîrșit „ecumenistă”. Atîta doar că mulți dintre sfetnicii și bancherii lor erau Iudei romanizați, care ascultau întru totul de poruncile cărturarilor și fariseilor de la Ierusalim.\n4 Se numește John Perkins și a lucrat ca mijlocitor între CIA, băncile mondiale și guvernele unor state din America Latină. Nu de mult, a publicat o carte numită (în traduce rea românească) „Memoriile unui asasin economic”. Aici, citatele sînt din filmul „Zeitgeist — addendum” (o lucrare antihristică de altfel, despre care ar trebui vorbit mai mult, cîndva).\n5 Rezerva Federală a SUA, deci banca ce emite dolarii, nefiind instituție a Statului American, precum s-ar putea crede, ci proprietate a cîtorva familii evreiești! Ceea ce se arată pe larg în film. Vom mai vorbi despre aceasta.\n","date":"01-04-2009","img":"https://axaneamului.ro/posts/magazine/axa-ii/14/mina-intinsa-a-iudei-note-la-ultimul-imprumut-al-statului-roman/images/0.jpg","permalink":"https://axaneamului.ro/posts/magazine/axa-ii/14/mina-intinsa-a-iudei-note-la-ultimul-imprumut-al-statului-roman/","series":["AXA ANUL II"],"tags":["Oglinda Vremii"],"title":"Mîna întinsă a Iudei (note la ultimul împrumut al statului(!?) român)","youtube":""},{"author":"Mihai Andrei Aldea","categories":null,"content":"Ca să ne ferim de pierderea de vreme, pentru a înțelege noul „Cod Penal” am folosit materialele puse la îndemână chiar de Guvern, adică „Expunere de motive – Proiectul Legii privind Codul Penal – forma transmisă Parlamentului.doc” și respectiv „Proiectul Legii privind Codul Penal – forma transmisă Parlamentului.doc”. Acest lucru ne apără de vorbele în vânt pe care chiar oameni de bună-credință le-au purtat de colo-colo, atât în viața de toate zilele cât și pe internet și pe alte mijloace media.\nFurtul e un fleac, violul e mai puțin ca furtul din vechiul Cod Penal, mii și mii de infractori vor fi eliberați înainte de termen – doar câteva cadouri făcute României de noul Cod Penal.\nArticolele de la 227 la 230 din noul Cod Penal se ocupă de definirea și pedepsirea furtului. Trebuie să le citești de câteva ori ca să îți crezi ochilor. Deși este prevăzut în Codul Penal și, teoretic, este infracțiune, practic prin prevederile articolelor amintite furtul „obișnuit”1 devine o contravenție. Desigur, există dosarul penal, cu urmările lui. Dar hoților adevărați nu le pasă de acest dosar, ci de timpul petrecut în închisoare. Ori acesta este mai mult o vacanță: între șase luni și trei ani. De necrezut? Doar o clipă! Pedeapsa este între șase luni și trei ani sau… amendă! Da, amendă pentru furt, în loc de pedeapsa cu închisoare. Exact ca la actele de contravenție! Acestea sunt, mai exact, prevederile Articolului 227.\nSă ne gândim o clipă. Să spunem că X este hoț „de meserie”. De pildă, șutitor de portofele. Dacă are ghinion, se întâmplă să fie prins. Plătește o amendă, și este liber să fure mai departe. Să spunem că, deși e bun în „meseria” lui, mai este prins odată, destul de repede. Și că intră la închisoare. Adică ia omul o vacanță de 3 luni, cel mult un an și ceva, apoi iese liniștit să-și vadă mai departe de meserie. Păi și armata la marină dura un an jumate, așa că de ce s-ar tulbura hoțul de pedepsele din Codul Penal? Dacă mai punem la socoteală învoirile pe care le poate obține pe drept și pe nedrept, în care își poate vizita familia și „înviora” portofelul – pe seama altora, desigur – înțelegem că o asemenea lege este mai mult decât minunată pentru el.\nDe altfel Codul Penal prevede expres că, de pildă, urmărirea penală în cadrul furtului se face doar „la plângerea prealabilă a persoanei vătămate” [Art. 227, (4)]. Și, desigur, încetează la retragerea plângerii. Și să vedem câți îndrăznesc să nu o retragă în cazul în care sunt vizitați de prietenii hoțului!\nAcesta este primul context în care cred că trebuie să amintim de afirmația absolut stupidă a domnului ministru Cătălin Predoiu: „Reprimarea infracțiunilor este obținută prin prevenție, depistare rapidă a actelor de infracționalitate și prin condamnare rapidă a celor care comit infracțiuni, nu prin pedepse maxime”. O asemenea afirmație total iresponsabilă și desprinsă de realitate este mai mult decât jignitoare. Ori domnul ministru îi crede pe cetățeni complet proști, ori el este în această poziție, cu toată tristețea spus. Oare domnul ministru nu știe că România este pe primul loc în U.E. – și nu numai – la corupție, lungirea proceselor, cercetare în stare de libertate a infractorilor violenți, sentințe absurde, cazuri nerezolvate și altele asemenea? Oare chiar nu știe că în România durează peste un an de zile ca cel mai limpede, cel mai simplu caz de crimă să fie soluționat în instanță?\nOare nu știe cât de complicate sunt procedurile pentru o serie întreagă de infracțiuni, de la unele furturi la viol sau crimă? „Prevenție”? Prin ce mijloace, domnule ministru? Îi declari pe toți românii „infractori probabili” și îi pui pe toți sub urmărire?\nȘi dacă vreunui Tândală cu legitimație de agent se pare că acționează „suspect”, îl saltă „preventiv”? Adică transformăm România într-un stat polițienesc, o combinație halucinantă de comunism și nazism?\nStați! Poate greșesc eu! Poate domnul ministru Cătălin Predoiu chiar gândește și nici nu este corupt. Poate a realizat un sistem de prevenție minunat, aflat pe undeva prin noul Cod Penal, dar nu l-am văzut eu, ca nespecialist.\nLuăm, prin urmare, chiar justificarea Guvernului: Expunere de motive – Proiectul Legii privind Codul Penal – forma transmisă Parlamentului.doc. Dacă există un sistem de prevenție, aici îl găsim.\nDeci, dăm căutare pe „sistem de prevenție”. Nimic. De, nu ne pricepem la termeni juridici ca domnul ministru. Nu-i bai, căutăm „prevenție”. Ura! Am găsit ceva:\n„Pentru realizarea în condiții mai bune a prevenției generale, în cazul normei de incriminare a luării de mită, s-a prevăzut ca pedeapsă complementară interzicerea exercitării dreptului de a ocupa o funcție publică sau de a exercita profesia sau activitatea în executarea căreia a săvârșit fapta” (p.54, doc.cit.).\nCitim de mai multe ori, ca să vedem dacă am înțeles bine. Se prevede, ca prevenție pentru luarea de mită, o pedeapsă complementară. Adică ceva care se dă după comiterea faptei! Adică, avem ca prevenție, o pedeapsă mai aspră! Citim iar, ca să vedem dacă am înțeles bine. Da, am înțeles bine: prevenția luării de mită se realizează printr-o pedeapsă mai aspră! Adică exact prin ceea ce domnul ministru Constantin Predoiu spune că nu previne infracționalitatea!\nÎn fața unei asemenea contraziceri flagrante suspiciunea de prostie, incompetență sau corupție pe care am exprimat-o asupra domnului ministru ni se pare mai mult decât justificată.\nDar să revenim la căutare. Mai dăm odată căutare pe „prevenție”. Și nimic! Nu mai există altă „prevenție”, în tot documentul! Poate „preventiv”? Ura, am găsit! Există! Apare – o singură dată! – cuvântul „preventiv”. Doar că… se referă la măsurile de siguranță. Aceste măsuri de siguranță sunt completări ale pedepsei prin tratament medical, interzicerea exercitării unei funcții sau unei profesii, confiscarea specială și extinsă. Ele se aplică după săvârșirea faptei! Deci iarăși avem „prevenție” printr-o pedeapsă mai aspră2!\nMai rău este că această „prevenție” exista și în vechiul Cod Penal! Deci, cu toate că pedepsele au fost scăzute foarte mult, nu s-a realizat nimic, absolut nimic nou, în materie de prevenirea infracțiunilor.\nMai trebuie să demonstrăm, oare, că nici pentru „depistarea rapidă” a celor care comit acte infracționale și nici pentru „condamnarea rapidă” nu ne putem face speranțe? Este limpede că afirmația halucinantă a domnului ministru Cătălin Predoiu este doar o absurditate ce acoperă adevăratele intenții din spatele prevederilor uluitoare ale noului Cod Penal.\nUn alt fapt extrem de grav este că, așa cum era de așteptat, prevederile mai favorabile ale noii legi au consecințe asupra condamnărilor deja în executare și asupra proceselor în curs. Domnul ministru Cătălin Predoiu declara că „doar” 20% dintre condamnările vechi pentru furt erau peste 5 ani; și făcea această declarație ca o susținere – a se citi pretext – pentru reducerea maximului de 15 ani la mai puțin de jumătate (maximum 7 ani, pentru circumstanțe extrem de grave, ca folosirea de armă și violare de domiciliu!). Aceasta înseamnă însă că cel puțin un sfert din infractorii deținuți acum pentru furt vor fi eliberați odată cu votarea de către Parlament a noului Cod Penal! Iar majoritatea celor eliberați vor fi chiar cei care au comis acte grave! Mai mult, eliberarea se va produce acum, în timpul provocării unei adânciri a crizei economice declanșată anul trecut. Cine le va da de lucru, domnule ministru Cătălin Predoiu? Cine le va da de lucru preventiv, ca să nu fie nevoiți să se întoarcă la furat? În vreme ce șomajul crește tot mai repede – și se prevăd cote record – va oferi Guvernul de lucru celor proaspăt eliberați, oricum confruntați cu greutățile adaptării la o viață liberă?\nNu. Știm că nu le va da de lucru. Știm.\nȘi înțelegem bine că, urmare a noului Cod Penal, vom avea mii și mii de hoți, atât „obișnuiți” cât și violenți, eliberați înainte de termen, într-o societate în cădere economică. Desigur, Ministerul de Interne, Penitenciarele, vor economisi ceva bani. Dar cu prețul pe care îl va plăti întreaga societate. Căci trebuie să nu gândești pentru a nu înțelege că cei eliberați nu vor avea, în cea mai mare parte, nici o alegere în afară de a reveni la faptele pentru care au fost condamnați. Iar de acum aceste fapte nu mai sunt sancționate, decât extrem de ușor! Dezastrul social care urmează este ușor de închipuit, mai ales de cei care au văzut actele de „clemență” ale lui Ceaușescu și urmările lor îngrozitoare pentru oamenii obișnuiți.\nDar nu numai hoții vor fi eliberați în număr mare… Scăderea de pedepse s-a făcut la toate categoriile. Inclusiv la viol, pedofilie, crimă șamd. Societatea românească trebuie să fie pregătită pentru ca, odată cu noul Cod Penal, să primească o infuzie masivă de eliberați. Nu înainte de termen, ci tocmai prin restrângerea termenului. Căci, desigur, noua lege are multă grijă de acest lucru. „Legea penală nu se aplică faptelor săvârșite sub legea veche, dacă nu mai sunt prevăzute de legea nouă” (Art. 4), prevedere ce se aplică și tuturor consecințelor juridice ale legii vechi. De asemenea, articolele 5 și 6 au multă grijă ca, pe baza principiului „legii mai favorabile”, să înlăture orice urmări mai aspre ale legii vechi. Desigur, acest principiu juridic, deși discutabil, este o veche cutumă în jurisprudența europeană și românească, deci aplicarea lui pare firească. Ceea ce este nefirească este inimaginabila scădere a minimelor și maximelor pedepselor; de aici și primejdia pe care articolele 4-6 le aduc societății românești. Ce este de asemenea nefirească este rigurozitatea cu care este urmărită aplicarea lui, în comparație cu superficialitatea formulărilor din alte părți ale noului Cod Penal.\nÎn această ultimă privință, a superficialității formulării altor părți ale Codului Penal, dăm ca exemplu Articolul 19, pe care îl reproducem integral:\n(1) Este justificată fapta prevăzută de legea penală săvârșită în legitimă apărare.\n(2) Este în legitimă apărare persoana care săvârșește fapta pentru a înlătura un atac material, direct, imediat și injust, care pune în pericol persoana sa, a altuia, drepturile acestora sau un interes general, dacă apărarea este proporțională cu gravitatea atacului.\n(3) Se prezumă a fi în legitimă apărare, în condițiile alin. (2), acela care comite fapta pentru a respinge pătrunderea unei persoane într-o locuință, fără drept, în timpul nopții, prin violență, viclenie, efracție sau alte asemenea mijloace.\nDacă citim cu grijă acest articol, vedem că este destinat, voit sau nu, favorizării infractorului. Se prevede că avem legitimă apărare „dacă apărarea este proporțională cu gravitatea atacului”. Afirmația ca atare, chiar justificată de dorința evitării unor abuzuri, este în sine un abuz grav și o încălcare flagrantă a drepturilor constituționale. De ce? Simplu: cine și cum hotărăște că apărarea este sau nu proporțională cu gravitatea atacului? Cum poate chiar și un avocat, un procuror sau judecător să stabilească „gravitatea atacului”, când aceasta nu este definită juridic nicăieri? Și cum poate un om atacat, să stea să cântărească exact „gravitatea atacului”?\nNu! – va spune domnul ministru. La Art. 26, „Excesul imputabil”, se prevede că „nu este imputabilă fapta prevăzută de legea penală săvârșită de persoana aflată în stare de legitimă apărare, care a depășit, din cauza tulburării sau temerii, limitele unei apărări proporționale cu gravitatea atacului”. Și cum dovedești, pe baza căror principii argumentezi că ai depășit „limitele” (?!?) din cauza “tulburării sau temerii”, și nu dinadins? Și, din nou, cine și cum stabilește care sunt aceste „limite”?\nLegea este atât de neclară în această privință, încât favorizează pe cei obișnuiți cu specularea lacunelor sistemului juridic – ca, de pildă, recidiviștii – și dezavantajează net pe omul obișnuit. Egalitatea în fața legii este anulată prin asemenea dispoziții, dacă nu explicit, cel puțin implicit. Este mai mult decât ușor, este de-a dreptul firesc să ne închipuim scene în care corupția ce domnește în „justiția” română va transforma infractorii violenți în „victime” ale celor care s-au apărat.\nÎn vechiul Cod Penal furtul se pedepsea cu 5 până la 15 ani de închisoare. Fapta definită ca viol în noul Cod Penal se pedepsește cu 3 până la 10 ani, sau 5 până la 12 ani dacă sunt circumstanțe agravante! Deci, violul apare acum mai puțin grav decât furtul din vechiul Cod Penal! Sigur, orice furt este o agresiune. Lovitura primită de cel căruia i-a dispărut portofelul cu pensia ori salariul nu este strict financiară și nu se limitează la câteva clipe de uimire. De la sentimentul de nesiguranță la golul de bani ce poate afecta medicația și alimentația unei persoane sau unei întregi familii, roadele rele ale furtului sunt nenumărate. Dar nici nu se compară cu cele ale violului! Ca duhovnic, pot să asigur că urmele unui viol nu doar că înnegurează toată viața unui om, dar pot fi uneori găsite și în a doua sau a treia generație. Nu doresc să intru în amănunte dureroase. Cred că pentru orice om care nu este ieșit din minți e limpede că violul e una dintre acele fapte numite mai rele decât moartea. Desigur, nu pentru toate victimele, dar pentru multe, foarte multe dintre ele3. Ori a trata o asemenea crimă cu atâta ușurință, este monstruos. Și e bine să amintim că de fapt pedepsele – mai ales pentru vinovații din România – sunt de fapt la jumătate. Între 3 și 10 ani înseamnă de fapt între 1,5 și 5 ani. Pentru viol! Iar Articolul 216, care definește, printre altele, violul, este departe de a fi limpede. Ca să nu lungim prea mult vorba, dăm o singură pildă. La alineatul (2) se prevede că la fel „se sancționează orice alte acte de penetrare vaginală sau anală comise în condițiile alin. (1)”. Deci „alte acte de penetrare” orală sunt, după noul Cod Penal, acceptabile! Nu intră la categoria „viol”!\nȘi mai rău stau lucrurile cu incestul. Incestul este legătura trupească între rude apropiate, fie ele de sânge sau prin cuscrie. Dar în „Proiectul Legii privind Codul Penal – forma transmisă Parlamentului.doc” nici nu există termenul de incest. La „mărețul” Articol 216 sunt prevăzute ca circumstanțe (oarecum) agravante4 pentru viol – deci nu în sine! – cazurile în care victima a suferit vătămări corporale, sau avea sub 15 ani (!), sau a fost comisă în scopul producerii de materiale pornografice, sau a fost comisă de cel care avea victima în pază, îngrijire, ocrotire, etc. sau făptuitorul și victima sunt rude în linie directă, frate sau soră.\nDomnul ministru Cătălin Predoiu, dând iarăși dovadă de o ciudată neînțelegere a realității, pretinde că prin prevederile noului Cod Penal incestul este condamnat „implicit” (mai ales dacă se face legătura cu prevederile similare de la Art. 217, „Agresiunea sexuală”, Art. 218, „Actul sexual cu un minor”, și Art. 219, „Coruperea sexuală a minorilor”). Această afirmație este o minciună. Că vine din rea intenție sau incompetență, nu știm. Dar este o minciună.\nLăsăm la o parte pedepsele rușinos de mici prevăzute atât pentru viol cât și pentru celelalte infracțiuni din cele patru articole amintite (216-219). Dar câtă vreme nu există o definire a incestului și o condamnare expresă a acestuia, faptul că infracțiunile sexuale produse între „rude în linie directă, frate sau soră” sunt condamnate ceva mai sever nu condamnă incestul. Aceste prevederi pot fi ușor interpretate în instanță ca o condamnare a trădării încrederii, la fel ca în cazul Art. 216, alin. (3), litera a), Art. 217, alin. (2), litera a), Art. 218, alin. (3), Art. 218, alin. (4) lit. b), Art. 219, alin. (2), lit. b). În toate prevederile indicate de noi aici se vorbește, de fapt, despre abuz de încredere sau trădarea încrederii. De ce s-ar încadra și infracțiunile sexuale produse între „rude în linie directă, frate sau soră”, la această categorie? Din patru pricini care juridic vorbind sunt extrem de limpezi. În primul rând, așa cum am spus, nu există o definire – și cu atât mai puțin o condamnare – a incestului în sine. Ori, ceea ce legea nu interzice este permis. În al doilea rând, nu există nici o condamnare a relațiilor sexuale dintre adulții „rude în linie directă, frate sau soră”5. Nu există nici o condamnare a relațiilor sexuale între minorii „rude în linie directă, frate sau soră”! Și, în cele din urmă, nu există nici o condamnare a relațiilor sexuale între rudele colaterale!\nCodul Penal nu are în vedere nici o clipă incestul ca atare Prima consecință a acestor prevederi este că, vizând numai rudele directe și frații, dar nu și pe cele colaterale, ca verii primari, unchii, socrii șamd, Codul Penal nu are în vedere nici o clipă incestul ca atare, ci doar persoanele în care ar trebui să poți avea cea mai mare încredere. Este vorba de o altă formă a abuzării de încrederea cuiva, nu de o condamnare a relațiilor sexuale între rude. La această concluzie duce în chip firesc și lipsa incriminării relațiilor sexuale între rudele minore sau respectiv majore.\nDar o consecință și mai gravă a acestor prevederi este deschiderea largă a unei portițe juridice pentru abuzuri inimaginabile. Dacă acest Cod Penal va fi votat, doar de competența avocatului va ține scăparea făptuitorului de viol sau abuz sexual în familie în uriașa majoritate a cazurilor. De ce? Simplu, pentru că violul fără martori nu poate fi dovedit! Ori există destule cazuri de violuri comise de frați și veri asupra surorilor sau verișoarelor ce nu au putut fi dovedite în instanță, dar au produs condamnări pe baza incriminării incestului. Însă dacă incestul nu mai este incriminat explicit de lege, adolescenții cu mintea tulburată de demența sexuală a societății de astăzi – și eventual de alți factori ajutători, ca de pildă alcoolul – vor avea liber la acte sexuale cu rudele apropiate, cu sau fără acord.\nPornografia este o boală ce a căpătat în România aspectul unei molime generalizate, unei plăgi înspăimântătoare Dat fiind că niște conducători în toate mințile dau legile în funcție de realitățile sociale concrete, cred că trebuie să amintim aici un aspect care a scăpat realizatorilor noului Cod Penal6. Pornografia este o boală ce a căpătat în România aspectul unei molime generalizate, unei plăgi înspăimântătoare. Uriașa majoritate a utilizatorilor de internet, de la puști de generală până la parlamentari și guvernanți au pe calculatoare, cd-uri și dvd-uri cu nenumărați „giga” de materiale pornografice7. Site-urile pornografice sunt la cel mult trei comenzi distanță de site-urile de desene animate, de jocuri pe calculator și de majoritatea celorlalte pagini de internet. Numărul copiilor ce accesează site-uri pornografice este aproape egal cu al celor cu acces pe internet. Dar și cei care nu au acces la internet primesc, deseori, asemenea materiale de la prieteni „binevoitori”. Dacă mulți dintre adulți au cum să își descarce, bieții împătimiți, tensiunile produse de vizionarea și ascultarea acestor materiale, lucrurile sunt mai complicate cu puberii și adolescenții. Două soluții „la îndemână” sunt violul și incestul, mai ales că… incestul și violul sunt promovate masiv de site-urile porno și „comunitățile” de împătimiți de pe internet (și nu numai). De la „jocuri” pe calculator cu violuri și maltratări oribile până la filmulețe și filme, ba și desene animate, nenumărate sunt căile prin care nu doar pornografia „comună”, dar mai ales perversiunile cele mai violente și scârbavnice sunt sistematic promovate. Și, alături de mereu prezentul viol, incestul este tot mai mult și mai mult propagat.\nFață de aceste realități înspăimântătoare, lipsa unei incriminări a incestului înseamnă, realist vorbind, deschiderea largă a porților legii pentru violuri și abuzuri sexuale în familie. Dovedirea lor este aproape imposibilă în majoritatea cazurilor. Până acum exista o singură frână: definirea incestului ca infracțiune. Odată înlăturată…\nO altă consecință logică – și tragică – a ambiguității acestor articole, la care se adaugă Art. 181, este încurajarea producerii și răspândirii de materiale pornografice.\nSă precizăm că violul înfăptuit în scopul producerii de materiale pornografice se sancționează cu 5 până la 12 ani de închisoare8, adică după jumătățile de măsură de la noi cu 2,5 până la 6 ani de închisoare. Aceasta în condițiile în care, pe de-o parte, odată puse în circulație materialele nu mai pot fi oprite, afectând victima pentru totdeauna, iar pe de altă parte intenția inițială de producere a materialelor pornografice este extrem de greu de dovedit. „Onorată instanță, camera de filmat a fost pornită din greșeală” – va declara orice avocat cu măcar puțin creier. „Procuratura poate dovedi că a existat intenție? Camera era folosită pentru altfel de scene iar în această împrejurare a funcționat accidental”. Sau, în altă situație, se poate zice „clientul meu nu știa că prietenul filma său avea de gând să filmeze”. Poate dovedi procuratura că lucrurile stau altfel? Cel mult într-un caz din zece, când se întâmplă ca inculpații să se pârască între ei; altfel, nici o șansă. Această ambiguitate se completează, de altfel, cu Art. 372 privind pornografia infantilă, infracțiune sancționată cu închisoare de la 6 luni la 3 ani (a se citi între 3 și 18 luni), sau cu 1 până la 5 ani (a se citi între 6 luni și 2,5 ani) dacă se săvârșește prin intermediul mijloacelor informatice. Micimea uluitoare a acestor pedepse trebuie corelată cu uriașele câștiguri aduse de industria pornografică. Rezultatul? Încurajarea infracțiunilor prin noul Cod Penal.\nProstituția a devenit legală! Ca o ultimă pildă a faptului că noul Cod Penal încurajează comiterea de infracțiuni, să amintim că prostituția a devenit legală! Ea nu mai este condamnată nicăieri în proiectul înaintat Parlamentului9.\nÎntr-o altă încercare de amețire a cetățenilor pe care teoretic îi slujește și de a nega legalizarea prostituției, domnul ministru Cătălin Predoiu a declarat că „Legalizarea prostituției presupune o lege care să reglementeze această activitate. Noul Cod Penal nu legalizează prostituția, ci aceasta rămâne în continuare sancționată contravențional”.\nEste o dublă minciună, indiferent că vine din rea-intenție sau lipsă de capacitate a domnului ministru de a-și îndeplini funcția. Există un principiu juridic de bază, care spune că ceea ce legea nu interzice este permis. Deci, chiar dacă legea nu reglementează creșterea cămilelor în România, aceasta este o activitate legală dacă nu este în mod expres interzisă. În al doilea rând, nu doar că sancționarea contravențională se bazează pe o serie de alte acte ce definesc contravențiile și care pot foarte ușor fi ocolite. Dar definirea prostituției ca infracțiune în vechiul Cod Penal face ca ea să lipsească din lista (listele) de contravenții, astfel încât ar trebui introdusă după aprobarea noului Cod Penal. Crede cineva că se va face acest lucru? Sincer, nu cred. La corupția din România și la disprețul desăvârșit față de cetățeanul de rând câștigurile aduse de prostituție vor prima față de orice alte criterii. Nici faptul că îngăduirea prostituției determină creșterea masivă a cazurilor de viol, jaf, comercializare și uz de droguri, acte de violență, boli cu transmisie sexuală ș.a.m.d., nu va deranja decât pe oamenii de rând.\nCa o ultimă imagine a absurdului ce domnește în gândirea realizatorilor noului Cod Penal, cităm din Expunere de motive Proiectul Legii privind Codul Penal – forma transmisă Parlamentului, din paragraful 2.88, p. 62:\n„În Capitolul al II-lea, consacrat infracțiunilor contra familiei, au fost incluse, în plus față de incriminările existente astăzi, incestul și o incriminare nouă – împiedicarea accesului la învățământul general obligatoriu. Aceasta reprezintă o necesitate, în condițiile creșterii alarmante a ratei abandonului școlar de către elevi de vârstă tot mai mică. Bineînțeles, textul nu vizează situațiile în care acest abandon este determinat de o situație materială precară, caz în care statul trebuie să intervină prin alte mijloace, ci situațiile în care părintele acționează în mod abuziv, retrăgându-l pe minor de la studii sau împiedicându-l să le urmeze, deși ar fi avut toate condițiile pentru aceasta.”\n Note 1 Fără circumstanțe agravante\n2 Sigur, aici nu intră și tratamentul medical, care nu este o pedeapsă în sine, ci o necesitate reală. Într-adevăr, în unele împrejurări, poate preveni repetarea unor infracțiuni, dar numai la persoanele care comit asemenea acte din motive medicale. Adică o minoritate.\n3 Să amintim de fetele care s-au aruncat pe geam pentru a scăpa de violatori, care s-au sinucis după violul pe care nu l-au putut evita ori au ajuns la spitalul de nebuni? N-am vrea, dar se pare că trebuie.\n4 Adică se pedepsesc cu 2 ani în plus (între 5 și 12 ani)\n5 Afirmația făcută de reprezentanții Guvernului „niciun adult nu a fost condamnat pentru relații incestuase” constituie doar o dovadă a labilității sistemului în aplicarea legii, nu o justificare rațională pentru eliminarea unei infracțiuni din Codul Penal.\n6 Așa cum „le-au scăpat” și situația economică a României, consecințele eliberării a mii de infractori într-o asemenea împrejurare ș.a.\n7 Nici nu mai insistăm, deși poate ar trebui, asupra promovării explicite sau implicite a pornografiei de către televiziune, ziare, reviste ș.a.m.d.\n8 Art. 216, alin. (3), lit. d).\n9 La Art. 181, Exploatarea unei persoane, se precizează ca formă de exploatare (la lit. c), „obligarea la practicarea prostituției, la manifestări pornografice în vederea producerii și difuzării de materiale pornografice sau la alte forme de exploatare sexuală”. Deci practicarea voluntară este acceptată, legal? La Capitolul VII, privitor la Traficul și exploatarea persoanelor vulnerabile, vedem că se condamnă numai și numai proxenetismul, o faptă extrem de greu de dovedit în sine, în lipsa incriminării prostituției. Ca urmare a legalizării sau dezincriminării prostituției, traficul de carne vie și prostituția forțată au cunoscut un boom uriaș în Uniunea Europeană, fiind estimat la cca. șase milioane numărul victimelor din ultimii zece ani! În vreme ce U.E. începe să reconsidere această politică dezastruoasă, la noi se procedează exact pe dos...\n","date":"01-04-2009","img":"","permalink":"https://axaneamului.ro/posts/magazine/axa-ii/14/noul-cod-penal-bucuria-indracitilor/","series":["AXA ANUL II"],"tags":["Politică"],"title":"Noul Cod Penal – Bucuria îndrăciților","youtube":""},{"author":"Mugur Vasiliu","categories":null,"content":"Sunt momente în istorie, momente de cumpănă, când cea mai firească metodă de înțelegere a realității pare a fi metoda milenaristă; un fel de fatalism îngrozitor, de apocalipsă continuă – ca așteptare și ca perioadă premergătoare, imediat premergătoare. Se simte fumul de pucioasă și dogoarea flăcărilor ce stau să vie. Sfârșitul pare a fi chiar lângă noi – dacă am face reclamă am spune: iadul e lângă tine, pentru că tu meriți ce-i cel mai bun! Ce e interesant este că această perspectivă – în cea mai mare măsură superstițioasă – este considerată creștină.\nPrintr-un astfel de moment trecem astăzi. Fractura între dreptcredincioși și „conducerea” Bisericii, respectiv Sinodul BOR, devine din ce în ce mai evidentă.\nAtâta timp cât (Sfântul) Sinod al BOR nu-și mai îndeplinește funcția fundamentală, aceea de a fi îndrumător și pavăză credincioșilor, se pune serios întrebarea dacă Biserica noastră mai are Sinod. Nu este vorba despre o poziționare corectă sau incorectă din punct de vedere politic. Nu vorbim despre pogorămintele care se fac și s-au făcut în ultimul veac de către Sinod. Facem vorbire aici despre măsuri și hotărâri luate de Sinodul BOR, îndreptate împotriva credinței, împotriva credincioșilor, împotriva lui Hristos.\nDisperarea credincioșilor, privind poziția Sinodului, este direct proporțională cu zeflemisirea de către sinodali a argumentelor… teologice.\nDar nu este prima oară în istorie când Biserica trece prin astfel de situații. Amintiți-vă că sinoade mincinoase și stricătoare sau anticreștine au mai fost. Tot în baza hotărârilor unui sinod au fost prigonite icoanele mai bine de un secol. Sfinți părinți au fost fie opriți de la slujire, fie caterisiți tot prin hotărâri ale sinoadelor mincinoase și anticreștine.\nÎn tot timpul acesta Biserica nu a avut sinod și totodată nu a încetat să existe nici o clipă – a trăit prin rugăciunile părinților și a credincioșilor care au ținut vasul credinței drept.\nTrebuie să avem mereu în față faptul că sinodul nu este infailibil – după cum se poate vedea din istorie.\nSinodul nu este Biserica! Biserica este trupul lui Hristos, iar dacă sinodul alege să devină un departament al statului anticreștin sau o diviziune a unei republici globalizatoare, atee și comunizantă, el, sinodul, poate deveni și una și cealaltă – și multe altele. Dar în acel moment sinodul încetează de a mai fi sinodul Bisericii. Mai există și cădere din har!\nLa începutul secolului al XX-lea, un singur episcop a aruncat anatema pe restul sinodului. Doar Gherasim Safirin s-a împotrivit laicizării sinodului de către stat. Restul sinodalilor au acceptat, practic apostaziind. Era un episcop contra restului sinodului. Nici până astăzi anatema nu a fost ridicată – probabil că „s-a uitat”. Și mai mult, sinodul a înaintat din greșeală în greșeală – schimbând calendarul, modificând cărțile sfinte, șamd -, până aici, în locul unde pentru el ultimul lucru care contează este mântuirea poporului dreptcredincios. Despre Hristos – nici vorbă! Poate doar formal.\nAșa este clasa politică conducătoare! – așa este sinodul Bisericii Ortodoxe Române!\nDar nu așa este Biserica lui Hristos! Teoretic, împreună cu marii rugători – părinți și dreptcredincioși – episcopii sfântului sinod trebuie să ne apropie de mântuire, trebuie să ne apropie de Hristos. Teoretic! Căci, spre deosebire părinții, episcopii mai au și sarcina de a relaționa cu lumea, cu statul, cu Cezarul; în cazul nostru părinții sinodali au fost trași cu totul, în „cealaltă parte”: a lumii, a statului… Rămân duhovnicii și rugătorii – părinți și dreptcredincioși – care îndrumă și susțin mai departe Biserica.\nSe face o mare greșeală văzându-se în sinod ceea ce nu este. Sinodul nu este cap Bisericii – a cărei trup îl formează credincioșii. Capul Bisericii este Însuși Hristos!\nMai trebuie spus – firește, cu fiască supunere – că sfinții aceia din icoane, care au diferite obiecte în mâini – sulițe, săbii – au luptat, mare parte dintre ei, în apărarea credinței lui Hristos, împotriva statului care, de cele mai multe ori împreună cu sinodul momentului, prigoneau pe Însuși Hristos.\nCu toate că acestea se petreceau demult – tot cu fiască supunere vă rugăm să observați că, dacă ascultați cu atenție, se mai aud încă armele zăngănind – s-ar putea să mai fie nevoie?\nDeci nici poziția aceasta nu este nouă, decât pentru noi trăitorii în prezentul continuu al istoriei: nouă nu ni s-a mai întâmplat, aproape că nu ne vine să credem că dintr-un sinod de șaizeci de episcopi un singur mitropolit a susținut și susține dreapta credință. Restul – cel puțin așa se minte oficial, „unanimitate”; probabil este un cuvânt pe care nu-l prea înțeleg cei care-l folosesc – sunt lideri religioși, pentru o populație vorbitoare de limba română – nici asta nu se știe până când!\n","date":"01-04-2009","img":"","permalink":"https://axaneamului.ro/posts/magazine/axa-ii/14/biserica-ortodoxa-romana-a-avea-sau-a-nu-avea-sinod/","series":["AXA ANUL II"],"tags":["Raportul Orbului","Istorie"],"title":"Biserica Ortodoxă Română: A avea sau a nu avea… Sinod","youtube":""},{"author":"Radu Gyr","categories":null,"content":"Din Urali spre Soare-Apune,\ncum veneau încinși cu piei,\nparcã fumega din ei\nduhnet de sãlbãticiune.\nBlestemata Miazãnoapte\nse zbârlea pe-obrajii sluți,\nși pe cai mãrunți și iuți –\nfoamea stepelor rãscoapte.\nViclenii rãsãritene\nascuțeau ca un tãiș\ngândul galben și pieziș\nîn ochi mici fãrã sprâncene.\nToatã arșița din puste\nși tot crivãțul turbat.\nNumai ciumã și bubat,\nnumai viscol de lãcuste.\nBãlți de moarte sub copite,\nscãri de leșuri sub hanger,\nciurde-mpiedecate-n fier,\nrobii țãrii cotropite.\nGeamătul cetãții slabe\nsub prãpãd și sub mãcel.\nEvul mormãi și el\nCa un urs supus pe labe.\nÎn biserici și-n altare\ncaii ronțãiau ovãz –\ncâtã cruce-a stat în vãz\nzãcea țãndãri sub picioare;\ncât Arhanghel în icoanã\nluminând pe-un zid bãtrân –\npradã ghearei de pãgân,\npentru flãcara dușmanã;\ncâtã Precistã-n vopsele,\ncâtã candelã-n ungher,\nse fãcea spãrturi de cer,\nsfãrâmat argint de stele.\nChipul Domnului pe uliți,\ndus în urlet și ocãri,\nîncã surâdea iertãri,\nsfâșiat în vârf de suliți.\nȘi cum tot gonea prigoana\nprin cetate, pe sub bolți,\ncrucea nu-și gãsea vreun colț,\nvatra nu-și pãstra icoana.\nTemãtori de buturugã\nși de gâde fãrã greș\nprunc, muiere sau unchieș\nnu-ndrãzneau sã-nchine rugã.\nNumai temnițele pline\ndin cetatea fãrã rugi,\nfremãtau sub chei, sub drugi,\nca un zumzet de albine.\nJos, în beznele cu gratii,\nruga se fãcea suspin,\niar suspinul –frunți de crin,\ncãtre poarta Prea Curatei.\nÎn zadar puneau la ușe\nlanț și lacãt robilor –\nplânsul nu avea zãvor,\nruga nu știa cãtușe.\nDar afar’, cetatea –nfrântã,\nfãrã clopote și sfinți,\nnu știa cã-n nopți fierbinți\nrobii temnițelor cântã.\nȘi-au trecut peste cetate\n-bivoli sforãind pe nãri-\nani cu sânge pe spinãri\nși în coarne cu pãcate.\nPãrea ziua sãptãmânã,\nluna an și anul veac…\nmolimile fãrã leac\nduceau foametea de mânã.\nPrin clopotnițe-n ruinã\nbufnițe și lilieci.\nMocneau inimile-n teci,\nsãbii roase de ruginã.\nTot mai copleșiți creștinii\nși stãpânii tot mai crunți.\nTot mai silnice pe frunți\nși osândele și spinii.\nSe gãtea de drum lãstunul\npe-un cer dulce de gustar.\nTârgoveți cu pas amar\nnu-și zâmbeau din mers nici unul.\nUliți vechi, medievale,\nîi vedeau urcând încet.\nUn burete de oțet –\ngândul îmbibat de jale.\nEra ceas de dimineațã\nde smarald și de mãrgean.\nȘi deodatã, într-un geam,\ndimineața prinde fațã.\nNimeni nu bãgã de seama\ncum, din aur și topaz,\nraza se fãcea obraz,\nlimpezimile –maramã.\nCerul deveni privire\nși lumina chip duios –\nMaica Domnului Hristos\npe tulpina ei subțire.\nÎn fereastra sclipitoare –\nchipul Precistei bãlai,\nrupt din fulgere de rai\nși din viscole de soare.\nȘi cum strãlucea Fecioara,\nnezãritã la-nceput,\nochii ei din geamul mut\nluminarã ulicioara.\nDouã tinere drumețe\nîi vãzurã chipul sfânt ;\nși-ntr-un țipãt lung s-au frânt\ncu minunea ei pe fețe.\nÎn metanie –amândouã-\npãreau creangã de cais,\nlegãnându-se ca-n vis\nde prea multã floare nouã.\nSe-nclinau în rugãciune\nțânci, bãtrâni, bãrbați, femei.\nUlița sorbea scântei\ndin fereastra cu minune.\nDe mulți ani icoana spartã\nnu lucise pe pereți.\nCa din somnul altei vieți\nse scula cetatea moartã.\nDeșteptați ca din morminte,\ntoți nevolnicii de ieri\nînviau îngenuncheri\nstrãlucirii Maicii Sfinte.\nSe-mbulzea cetatea toatã\nca sã-nchine fruntea-n praf.\nParcã foșnet de seraf\nplutea moale peste gloatã.\nPândele de pe creneluri –\nsemn și tulnic de furtuni.\nAlelei ! Creștini nebuni,\nștreang v-așteaptã și mãceluri.\nCnuturi de smintitã hoardã\npeste rugile din drum.\nCaste flãcãri fãrã fum\ntaina nu-nceta sã ardã.\nGeamul spintecat de pietre –\npulbere și licurici.\nCetele-n genunchi sub bici\nnu urnirã cãtre vetre.\nBeți de slavã și mistere\nochii lor privirã-n sus.\nMaica Domnului Iisus\nsta pe-un zid de giuvaere.\nScânteia în zid granitul,\nardea piatra de bazalt.\nEra fruntea-azur înalt,\nera zâmbet infinitul.\nStrigãt sfânt de adorare.\nUrlet de pãgân blestem.\nSteaua de la Betleem\nziua fâlfâia pe zare.\nGloata tot bãtea metanii\ncând în zid bãteau berbeci;\nsub divinul chip de veci\nsângerarã bolovanii.\nMurul se surpa cu vaier,\nspart în chiotul barbar.\nOchi smeriți cãtarã iar:\nMaica fulgera în aer.\nPeste freamãtul mulțimii,\nîntr-un cearcãn de safir,\nEa lucea ca un potir\nși zâmbea ca heruvimii.\nPeste haita ticăloasã,\nspumegând uimită-n loc,\nEa-ndulcea cerescul foc\npe-un obraz de chiparoasã.\nAerul în vâlvãtaie\nbarda cum sã-l surpe-n glod ?\nTaina, sus, peste norod,\nCe hanger putea s-o taie ?\nSfânta lin urca în spațiu\npe-un chilim de aurori.\nCa un vuiet de vâltori,\njos, vuiau îngenunchiații.\nDin vecii de ne’nceputuri\naripi verzi dãdeau ocol…\nÎngheța hangeru-n gol,\ngheara degera pe cnuturi.\nLimba împietrea nãucã\ncu ocara-n vârful ei.\nÎn lumina Precistei\ncãdea ștreang, pica mãciucã.\nNumai gloatele-n extaze,\nsub un viscol de azur,\nse-mbãtau de aur pur,\nde mirezme și de raze.\nȘi dând sunete minunii,\nclopote pornirã glas.\nCe Arhangheli le-or fi tras ?\nOameni nu trãgeau de funii.\nDe mulți ani nu mai urcase\nglasul lor în vechiul burg,\nfãrã clopote-n amurg,\nfãrã vechi iconostase.\nȘi-acum sunetul strãluce\nca o ploaie de arginți,\nîn cetatea fãrã sfinți,\nîn cetatea fãrã cruce.\nRobii temniței de piatrã\nle-auzeau prin uși, prin zid.\nZidul tremura fluid,\nrobii-nchiși vedeau prin piatrã.\nVedeau taine de zãpadã,\nde vãzduh și de vãpãi.\nLanțuri, paznici și cãlãi\nnu-i puteau opri sã vadã.\nZidurile-n strãlucire\ncum cutremurau nãluci,\nburgu-ntreg ardea de cruci,\nde icoane și potire.\nUlița era mireasmã\nși cetatea toatã zvon;\norice meterez –amvon,\norice turn –catapeteazmã.\nCe puteri prindeau sã miște,\nce aeriene mâini,\nporțile cu vechi țâțâni\nruginite de rãstriște ?\nCã sãlbaticii de strajã\nle vedeau cum se deschid.\nPe turtitul chip livid\nSe holba mirarea-n groazã.\nDin zbârlitele dihanii\nspaima-ngãlbenea momâi;\nși din creștet în câlcâi\nle sluțea în pocitanii\nDin cetatea cu lumine,\nhaita da-napoi prin porți,\ncu ochi mici, cu mâini de morți,\nîn piei strâmbe de jivine.\nDar cetatea sub minune\nnu privea-napoi nimic.\nPe scãri dulci de borangic,\nea sta sus în rugãciune.\nȘi de sus privea-nainte\nCerul Domnului, rãmas\nca un vechi iconostas\nîn Cetatea Maicei Sfinte.\n","date":"23-05-2008","img":"","permalink":"https://axaneamului.ro/posts/magazine/axa-i/12/balada-cetatii-fara-icoane/","series":["AXA ANUL I"],"tags":["Gyrul","Radu Gyr"],"title":"Balada cetății fără icoane","youtube":""},{"author":"George Mihalcea","categories":null,"content":"„Comunicare și ordine pubică” este titlul unei recente apariții semnate de un reputat specialist în domeniu, Gheorghe Boblea. Apărută la editura “Societatea scriitorilor militari”, lucrarea nu reprezintă prima ieșire în public a autorului despre care, de altfel, nu scriu pentru prima oară, acesta fiind unul dintre lucrurile pentru care domnia sa mă numără printre prieteni. Dincolo de natura relațiilor noastre (ne întâlnim deseori și nu numai din motive profesionale), trebuie să remarc din start cel puțin două aspecte: mai întâi, că Gheorghe Boblea își confirmă, și de această dată, excelenta calitate de specialist în relațiile publice, iar mai pe urmă, că editura la care și-a publicat cartea menține, la rândul său, criteriile de selecție a autorilor pe care îi promovează. Acestea fiind spuse, nu ne mai rămâne decât să așternem și cele cuvenite pentru ca eventualul cititor să înțeleagă de ce am ales această carte pentru rubrica pe care am consacrat-o lucrărilor pe care le considerăm demne de luat în seamă.\nGheorghe Boblea, colonel de jandarmi în rezervă, a fost, vreme îndelungată, șef al unor structuri de relații publice din Ministerul Internelor și Reformei Administrative, ultimii ani de carieră militară găsindu-l în postura de decident principal al Direcției de resort a amintitei instituții. Eficiența sa, recunoscută de mulți, a contat prea puțin în ochii unui fost ministru decis să-l înlocuiască, abuziv, cu un personaj pițifelnic, scos din pălăria unui prestidigitator politic ieftin (este vorba despre același demnitar obez și la cutia craniană și la trup, dar altfel un perfect demagog). Nu a existat, atunci, nici măcar grija ca despărțirea să fie elegantă, dar Gheorghe Boblea nu este primul caz, și nici ultimul. Spre deosebire de alții, el nu s-a dat la fund, ci a rămas un om activ, un luptător pentru principile sale, prezent în presa scrisă, dar și prin lucrări cu o ținută științifică demnă de luat în seamă. Cartea de față constituie, de fapt, o sinteză de peste 560 de pagini a unei teze de doctorat așteptat, justificat, de prea multă vreme. Specialiștii în relații publice, dar și studenții mai multor genuri de facultăți, ca și decidenții din varii sisteme economice, sociale sau politice, au mult de învățat, Gheorghe Boblea fiind, indiscutabil, unul dintre nu foarte mulții oameni care cunosc în profunzime domeniul acesta atât de rarefiat, deși destui se dau de specialiști pe plaiurile noastre dâmbovițene. Referirile la ordinea publică nu trebuie să ne înșele. Principiile științifice susținite de autor, pot fi aplicate în orice structură care se respectă și nu face abstracție de necesitatea comunicării. În acest sens, cuprinsul cărții vorbește de la sine. După necesarul recurs la istorie, cu fireștile trimiteri la prezent, Gheorghe Boblea abordează cu un pronunțat spirit practic problematica atât de sensibilă a imaginii instituțiilor, prin prisma tendințelor cele mai noi, disecând cu mare precizie modul de gestionare a comunicării de către sistemele organizaționale. Demnă de reținut este, printre altele, tratarea crizelor, conceptul conținându-le pe cele organizaționale, de comunicare, mediatice și de imagine, fiecare în parte fiind analizată în profunzime. Nu este lăsată de o parte nici problema mesajelor, inclusive a celor subliminale. Foarte desele referiri la mass media sunt cât se poate de normale, având în vedere rolul imans al acestora în formarea imaginii publice a sistemelor instituționale de pe întreaga scală socială. Analiza tendințelor și orientărilor privind relațiile publice nu lipsește nici ea, încheind cartea la un nivel foarte ridicat. Am trecut, desigur, din motive de spațiu editorial, peste foarte multe din aspectele valorice ale cărții lui Gheorghe Boblea. Rămâne ca Măria sa, Cititorul, să se convingă de adevărul pe deplin acoperit al afirmațiilor noastre. Noi suntem, deja, mai mult decât convinși că ne confruntăm cu o carte necesară.\n","date":"23-05-2008","img":"https://axaneamului.ro/posts/magazine/axa-i/12/o-carte-necesara/images/0.jpg","permalink":"https://axaneamului.ro/posts/magazine/axa-i/12/o-carte-necesara/","series":["AXA ANUL I"],"tags":null,"title":"O carte necesară","youtube":""},{"author":"Florin Stuparu","categories":null,"content":"Proorocia Domnului despre nimicirea celei de-a doua biserici a Legii celei Vechi Una dintre ultimele proorocii ale Mîntuitorului Hristos este aceea privitoare la biserica Legii celei Vechi, zisul „templu al lui Solomon”, proorocie care zice așa:\n„Ierusalime, Ierusalime, care-i omori pe prooroci și-i ucizi cu pietre pe cei trimiși la tine; de cîte ori am voit să-i adun pe fii tăi, după cum adună pasărea puii săi sub aripi, dar nu ați voit! Iată casa voastră vi se lasă pustie, căci vă zic vouă: De acum nu Mă veți mai vedea pînă cînd nu veți zice: Binecuvîntat este Cel ce vine întru numele Domnului!” (Matei 23:37-39).\nStihuri pe marginea cărora Sfnțitul Teofilact al Bulgariei (veacul al 10-lea) zice așa:\n„De două ori rostește Domnul numele Ierusalimului, chemîndu-l cu durere și cu milă. Căci grăiește ca și către o femeie iubită cu înfocare, dar care l-a defăimat pe cel care a iubit-o, vrînd să aducă asupră-i chinul. Și Hristos învinuiește Ierusalimul ca pe un ucigaș, zicîndu-i că, de multe ori vrînd El să-l miluiască, acesta nu a vrut. Ci – supunîndu-se mai vîrtos diavolului, care îl risipește și îl depărtează pe el de la Adevărul ce are puterea de a uni – nu L-a primit pe Însuși Domnul, Cel care îl adună. Căci nimic nu risipește și nu desparte mai mult de Dumnezeu decît păcatul, după cum nimic nu adună către Dumnezeu decît buna cunoștință. Și, arătîndu-Și dragostea, pune înaintea lor pilda păsării și zice mai apoi: De aceea, pentru că nu Mă voiți, las casa voastră pustie. De aici, să înțelegem că pentru noi locuiește Dumnezeu în biserică, iar cînd noi sîntem deznădăjduiți, atunci și bisericile sînt părăsite de Dînsul.\nDe acum, nu Mă veți mai vedea pînă la a doua venire! – zice Domnul, căci atunci chiar fără voie se vor închina Lui și vor zice: «Bine este cuvîntat Cel ce vine întru numele Domnului!» Iar «de acum» înseamnă «după ce Mă veți răstigni», iar nu ceasul acela în care vorbea. Căci Iudeii L-au mai văzut după aceea de multe ori, dar după ce L-au răstignit nu L-au mai văzut, nici nu-L vor mai vedea pînă la venirea Sa de a doua” (în tîlcuirea evangheliei după Matei).\n„«Iată se lasă casa voastră pustie!» – zice și Sfîntul Ioan Hrisostomul – adică «lipsită de ajutorul Meu». Deci Hristos a fost acela Care și mai înainte era în fruntea Ierusalimitenilor: El i-a ținut, El le-a purtat de grijă; deci Hristos a fost Acela care i-a învățat totdeauna. Acum le pune înaintea ochilor o pedeapsă de care s-au temut totdeauna nespus de mult, iar pedeapsa aceasta este pieirea desăvîrșită a statului iudeu” (în omiliile la Matei).\nȘi Matei urmează:\n„Și, ieșind din biserică, Iisus S-a dus și s-au apropiat de El ucenicii Lui, ca să-I arate clădirile bisericii. Iar El, răspunzînd, le-a zis: «Vedeți toate acestea? Adevărat grăiesc vouă: Nu va rămîne aici piatră pe piatră care să nu se risipească»” (Matei 24:1, 2).\n„Ieșind din biserică – zice Sfințitul Teofilact – a arătat că va pleca de la Iudei. Și, precum a zis că: «se va lăsa casa voastră pustie» (Matei 23:38), așa și face cu adevărat. Și le spune dinainte ucenicilor despre dărîmarea bisericii, pentru că-i vedea pe ei cugetînd cele pămîntești, uimindu-se de frumusețea zidurilor și parcă întristîndu-se că se va lăsa pustie o zidire atît de minunată. Și-i îndepărtează pe ei spre a nu se pironi la cele pămîntești și-i trimite la Ierusalimul cel ceresc, zicînd că aici (în Ierusalimul cel de jos) nu va rămîne piatră peste piatră. Iar prin zicerea «nu va rămîne aici piatră pe piatră care să nu se risipească», Domnul face înainte-vestirea dărîmării Ierusalimului, lucru care mai apoi s-a și împlinit” (la fel). „Și zic unii că au rămas multe rămășițe din vechea cetate a Ierusalimului și așa se ispitesc să-L arate mincinospe Hristos, dar nu este așa. Căci – măcar de ar fi și rămas oarecare rămășițe, lucru care nu este adevărat – însă pînă la sfîrșitul cel de obște nu va rămîne piatră pe piatră. Însă istoriile spun că împăratul Adrian a pus să fe dărîmate cu totul cetatea și biserica chiar din temelii, iar apoi să fe arat locul, încît și aceasta s-a plinit, că nici piatră pe piatră n-a rămas” (Sfnțitul Teoflact, în tîlcuirea la Marcu).\nȘi – tîlcuind același loc de la Luca – același Teofilact zice: „Cu cuviință proorocește acum Domnul pentru Ierusalim, fiindcă era aproape de a Se răstigni degrabă, ca să le avem și pe acestea spre mare dovedire cum că El este Dumnezeu adevărat. Drept aceea – lăudînd oarecare zidirile bisericii și podoabele (și socotesc că ziceau despre lucrurile acelea strunjite și săpate, precum finicii și serafimii, căci pe acestea poate le numeau «podoabe») – Domnul nu poartă grijă de nici una din acestea, ci spune mai înainte risipirea lor. Iar ei au socotit că El zice pentru sfîrșitul cel de obște, măcar că zicea pentru robia Ierusalimului ce s-a făcut de către Romani” (în tîlcuirea la Luca).\nAșa a fost! Căci Romanii asediază și nimicesc Ierusalimul prin Titus1, la anul 70 după nașterea Domnului Hristos. Atunci, biserica Iudeilor a fost dărîmată, sinedriul s-a desfințat, preoții au fost uciși și slujirea Legii Vechi a încetat.2 Căci, într-adevăr, ce rost ar mai fi avut slujirea acesteia, de vreme ce Însuși Dumnezeu-Cuvîntul, Cel care o așezase prin Moisi, Se întrupase și întemeiase Așezămîntul cel nou și Biserica cea nouă a credincioșilor Săi? Apoi, în anul 132, Ierusalimul a fost asediat și nimicit din nou de către Romani, sub împăratul Adrian.\nPentru a înțelege că biserica cea veche și rînduielile ei au avut întemeiere și rost doar pînă la întruparea Dumnezeu-Cuvîntului, să ne amintim istoria zisului „templu”3 din Ierusalim.\nBiserica lui Solomon Solomon a fost al patrulea fiu al lui David, din femeia lui Urie, Vatșeva; ultimul împărat al statului unitar evreiesc, între 970-930. Din insuflare dumnezeiască, el zidește casa lui Dumnezeu dorită de tatăl său David, care fusese împiedicat să o ridice el însuși, fiindcă era om războinic și vărsase mult sînge.\nȘi după aceasta însă, Iudeii au urmat obiceiului lor de a-L lăsa deoparte pe Dumnezeul cel adevărat și a se închina dumnezeilor cei mincinoși ai păgînilor, precum făcuseră și înainte. Dacă citim cărțile Cronicilor și ale Împăraților, vedem că toată istoria norodului ales de Dumnezeu Lui-Și a fost o luptă pentru păstrarea Legii date de Dumnezeu prin Moisi, pe care Israil a lăsat-o în nenumărate rînduri, primind rătăcirea închinării la idolii neamurilor vecine, adică la fețele înșelătoare ale satanei și ale dracilor lui. Astfel, Evreii și-au făcut în pustie idol încornorat, urmînd pilda Egiptenilor ce se închinau la boul Apis. Tot așa, împăratul Ahav (cel care l-a prigonit pe Ilie) a făcut hatîr socrului său Ioval, împăratul Tirilor și al Sidonienilor, și a ridicat capiște zeului Baal și prooroci ai acestuia, în Samaria. Însuși Solomon a îngăduit ridicarea de capiști idolești, făcînd hatîr numeroaselor sale femei păgîne. Din vreme în vreme, se ridica în Israil cîte un bărbat iubitor de Dumnezeu – preot, împărat sau prooroc – care dărîma capiștile și aducea norodul la dreapta credință. Așa a fost chiar Moisi, așa Fineas, așa marele prooroc Ilie; așa a fost Iezechia, apoi Ezdra, Neemia, și toți ceilalți conducători evlavioși, prin care neamul lui Israil s-a întors la Dumnezeu și s-a izbăvit de la desăvîrșita nimicire. Așa au fost, în timpul lui Antioh Epifanie, Macaveii. Oricum, pentru fărădelegile norodului și ale împăraților, Dumnezeul a toată lumea i-a pedepsit pe Iudei prin împăratul Babilonian Navuhodonosor, care a dus norodul lui Israil în robia de 70 de ani. În 597, Navuhodonosor a cucerit Ierusalimul și l-a strămutat pe împăratul Ioiachim împreună cu curtea sa, cu meșteșugarii și cu ostașii. Urmașul acestuia, Sedechia, se răzvrătește, și în 587 Ierusalimul e iarăși cucerit și jefuit, biserica lui Solomon e dărîmată și sînt strămutați alți Iudei. Apoi, în 582, urmează o nouă strămutare, după răscoala în care a fost ucis guvernatorul Godolia. Astfel, s-au împlinit cele proorocite încă de David, care zice:\n„Tu ai lepădat, și ai defăimat, zăbovit-ai pe unsul Tău, surpat-ai așezămîntul robului Tău, spurcat-ai în pămînt sfnțenia lui. Surpat-ai toate gardurile lui, pus-ai tăriilor lui frică. Jefuitu-l-au pe el toți cei ce treceau pe cale, făcutu-s-a ocară vecinilor săi. Înălțat-ai dreapta celor ce îl necăjesc pe dînsul, veselit-ai pe toți vrăjmașii lui. Întors-ai ajutorul sabiei lui, și nu l-ai apărat pe el în război. Stricatu-l-ai din curățenia lui” (Psalmul 88:38-44).\nStihuri pe care Fericitul Teodorit al Chirului le tîlcuiește așa: „«Iar Tu ai lepădat, și ai defăimat, zăbovit-ai pe unsul Tău, surpat-ai așezămîntul robului Tău,» Iar Tu […] i-ai lepădat pe strănepoții lui David, și i-ai arătat netrebnici, și în robie i-ai vîndut, și împărăția acestuia (a lui David) ai încetat-o și tocmelile făcute cu robul Tău le-ai risipit. Căci «uns» îl numește aici pe împărat, și doi strănepoți ai lui David s-au dus robiți: Iehonia și Sedechia, la aceștia încetînd împărăția lui David. Căci Zorobabel, cel ce a stăpînit după întoarcerea din robie, era demagog (adică povățuitor de norod), iar nu împărat.\n«spurcat-ai în pămînt sfințenia lui.» «Sfințenie» numește biserica pe care voia să o zidească David, dar a zidit-o Solomon, după David. Aceasta zice că s-a spurcat de năvălirea Babilonienilor și s-a făcut asemenea cu iarba ce înflorește: căci, după ce s-a surpat, s-a prefăcut în țărînă.\n«Surpat-ai toate gardurile lui» De toată întemeierea l-ai dezgolit pe dînsul.\n«pus-ai tăriilor lui frică.» Pentru că, bizuindu-se pe ogrăzile cetăților de demult, a căzut din bizuire și este înfășurat cu frica.\n«Jefuitu-l-au pe el toți cei ce treceau pe cale,» Moavitenii, și Amonitenii, cei de altă seminție, Idumeii și Sirienii, Asirienii, Babilonienii.\n«făcutu-s-a ocară vecinilor săi.» De rîs și de ocară s-au făcut vecinilor de prin prejurul hotarului lor.\n«Înălțat-ai dreapta celor ce îl necăjesc pe dînsul,» Pe neprietenii lui i-ai arătat mai tari decît dînsul.\n«veselit-ai pe toți vrăjmașii lui.» L-ai făcut de batjocură vrăjmașilor lui.\n«Întors-ai ajutorul sabiei lui, și nu l-ai apărat pe el în război.» Netrebnice i s-au făcut lui armele după ce s-a dezgolit de a Ta purtare de grijă.\n«Stricatu-l-ai din curățenia lui,» Iar Simmah, așa: «Încetat-ai curățirea lui.» Căci nu poate să se mai curățească cu stropirile împrejur, robit find și petrecînd departe de biserica Ta” (în tîlcuirea psalmilor).\nA doua biserică Puțini dintre cei robiți în Babilon aveau să se întoarcă la Ierusalim, mai întîi cu Zorobabel și apoi cu Ezdra. Cel dintîi era un prinț Iudeu născut în Babilon, primul între cele 12 călăuze care au adus la Ierusalim o caravană de strămutați, între 538 și 522. Împreună cu Marele Preot Iosua reia lucrările (începute de Șesbazar în 537) pentru refacerea Bisericii, care se deschide în 515 (vezi 1 Ezdra, 2:1, 3:2,8, 4:2,3, 5:2). Iar Ezdra a fost preotul și cărturarul care i-a învățat din nou Legea pe fiii lui Israil întorși la Ierusalim, căci aceștia o uitaseră și se povățuiau după eresuri păgînești.\nDar Iudeii nu s-au înțelepțit nici după acea cumplită bătaie dumnezeiască a robiei babiloniene, ci fărădelegile lor au urmat mai departe, pînă la cea din urmă, adică pînă la uciderea Domnului, Care pentru ei Se întrupase înainte de toate. De ce au făcut aceasta? Pentru că nu doreau schimbarea lumii acesteia căzute din pricina păcatului, pentru că nu doreau petrecerea în împărăția cea veșnică a lui Dumnezeu. De ce? Pentru că se temeau de judecata obștească de la sfîrșitul veacului. De ce? Pentru că își doreau stăpînirea întregului pămînt. Și cei mai mulți dintre ei au urmat să judece așa și după înălțarea Domnului și întemeierea Bisericii Sale. Iar răsplata binemeritată a fost nimicirea desăvîrșită de către Romani a Ierusalimului și a bisericii rezidite a lui Solomon, împreună cu robirea tuturor Iudeilor, după cum am spus.\nÎntîiul neam ales și Antihristul Deși L-au avut de la bun început ca povățuitor pe Însuși Dumnezeu, în chip nemijlocit, Iudeii au dorit dintotdeauna să fie povățuiți nu de Dumnezeu, și cu atît mai puțin de Dumnezeu-Omul Hristos, ci de un om-dumnezeu, de un împărat pămîntesc atot-puternic, sub al cărui sceptru ei ar urma să întemeieze (și, mai tîrziu, să reîntemeieze) o împărăție pămîntească a lui David și să stăpînească lumea. De aceea „L-au ucis [pe Hristos-Dumnezeu] din mînie și dezamăgire, căci El propovăduia ca să audă toți: «Împărăția Mea nu e din lumea aceasta!» (Ioan 18:36). Hristos nu S-a învoit să fe împărat pămîntesc, cum ar fi vrut Satana (Matei 4:8-9)4 și cum ar fi vrut Iudeii. Aceasta era destul ca să umple inima lor de ură și mîinile lor de unelte ucigătoare. De atunci, ei îl așteaptă pe «Mesia» al lor, așadar un împărat a toată lumea, care este însuși Antihrist [cel mare], căruia îi pregătesc drumul. […] Din clipa în care Evreii, care-L așteptau pe Mesia, L-au răstignit pe Dumnezeu-Omul Hristos, a început numărătoarea inversă pentru venirea lui Antihrist” (DIM).5 Și cine este el? Este acela despre care Hristos a spus: „Eu am venit în numele Tatălui Meu, și voi nu Mă primiți; dacă va veni altul în numele său, pe acela îl veți primi” (Ioan 5:43).6\nTotodată, Antihristul este „hristosul” așteptat și de noul „Creștinism” hiliast (sau „milenarist”, erezie iudaică despre care vom vorbi mai jos). Acesta e cel în care Iudeii și toți cei lepădați de la credință (dar și păgînii) își pun nădejdea că va împărăți în această lume „o mie de ani”, făcînd din acest pămînt al patimilor, al suferinței și al fărădelegii, stăpînit de diavolul7, un „rai” în care toți să poată trăi în păcat mai departe, netemători de marea judecată ce va fi, la care nimeni nu vrea să se înfățișeze (și pe bună dreptate, conștiința spunînd fiecăruia că va fi osîndit).\nȘi cine va fi Antihristul cel mare? Un Evreu din neamul lui Dan8, pe care Evreii îl vor încorona ca împărat a toată lumea într-o nouă „biserică a lui Solomon” din Ierusalim, după cum arată Pavel: „(…) potrivnicul9, care se va înălța mai presus de tot ce se zice sau se cinstește ca Dumnezeu, încît să șadă el în biserica lui Dumnezeu10 ca Dumnezeu, arătîndu-se pe sine-și că este Dumnezeu” (2 Tesaloniceni 2:4).\nȘi cînd va fi aceasta? Atunci cînd se va împlini proorocia de la Luca: „Și [Iudeii] vor cădea de ascuțișul sabiei, și vor fi duși robi în toate «neamurile», pînă ce se vor împlini vremurile «neamurilor»11” (Luca 21:24). Ei bine, a trecut aproape o jumătate de veac de cînd s-au împlinit vremurile „neamurilor”, adică stăpînirea lumii (deci și a Palestinei) de către ne-Evrei, precum și robia și surghiunirea Evreilor de către aceia! Fiindcă, pe 29 noiembrie 1947, Adunarea Generală a O.N.U. a adoptat rezoluția întemeierii unui stat evreiesc independent în Palestina. Și asta cînd? La vremea proorocită de către sfinții lui Dumnezeu. Căci să citim ce zicea Sfîntul Andrei cel Nebun pentru Hristos încă în urmă cu o mie de ani:\n„Sfîrșitul lumii find aproape, după împlinirea vremurilor tuturor «neamurilor» care au împărățit la rîndul lor în osebite vremuri, va ridica Dumnezeu și sceptrul Israiliților, ca să împărățească prin Antihrist în al șaptelea veac spre al optulea, pentru care a mărturisit Proorocul Isaia, zicînd că va ridica Dumnezeu semn pentru plinirea «neamurilor», care au stăpînit oile cele risipite ale lui Israil printre neamuri, și va aduna Israilul cel risipit în sfînta cetate a Ierusalimului. Și va fi atunci Israil ca și cînd a ieșit din Egipt, precum mărturisește și Sfîntul Apostol Pavel, care zice: «Cînd se vor împlini vremurile «neamurilor», atunci se va mîntui tot Israilul» (Evrei 11:26). Așadar, îi va aduna pe toți în cetatea Ierusalimului, pe care o va da lor, ca să nu mai zică: «Dacă ar fi voit Dumnezeu să ne miluiască pe noi, ne-ar fi dat iarăși locurile noastre, și era să credem în Hristos.»” Deci Dumnezeu a îngăduit întoarcerea Iudeilor la Ierusalim ca să se arate că și așa puțini vor crede într-Însul, acea «rămășiță» de care era vorba în tîlcuire. Sau – cum zice Dimitriu Scartsiuni – „Dumnezeu a lăsat ca să vină Antihrist pentru nepocăința lepădării de credință a oamenilor. Deoarece Antihrist «în cei pierduți se întărește» (Sfîntul Ioan Gură de Aur), așadar în necredincioșii nepocăiți. Acești împietriți la inimă – fie că vine, fie că nu vine Antihrist – nu vor să creadă în Hristos și să se mîntuiască, fiindcă nu au dragoste.\nAmăgitorul va veni ca să vădească necredința și nepocăința celor care-L tăgăduiesc pe Hristos. Dar în primul rînd îi va stăpîni pe Iudeii care au întrecut în necredință toate neamurile. Aceștia, care continuă să-L răstignească pe Iisus, pregătesc calea și tronul lui Antihrist. Cinstea pe care Iudeii i-o vor da lui Antihrist va constitui «plata nerecunoștinței acestora» (Sfîntul Ioan Gură de Aur), fiindcă au cinstit minciuna în locul Adevărului, întunericul în locul Luminii, pe Antihrist, iar nu pe Hristos” (DIM).\nTemplul Iudeilor celor necredincioși de la Ierusalim Același Dimitriu Scartsiuni urmează: „Înființarea statului evreu e un fapt nemaivăzut și arată să s-au împlinit vremurile «neamurilor»” (DIM). Și: „Era cu neputință ca să se arate Antihrist înainte de a se retrage puterea care stăpînea pămîntul lui Israil și înaintea celui care-l oprea, așadar pînă ce purtătorul puterii nu părăsea Ierusalimul. Din 1948 însă, Evreii au înființat statul Israil, pe pămîntul străbun, și cel care stăpînea a eliberat Ierusalimul. Teritoriul este liber13 și nu numai liber, ci este pregătit intens de Evrei, care-l așteaptă cu nerăbdare pe Antihrist. Ba mai mult, au adunat materiale pentru reconstruirea templului, încît să așeze pe «cel fără de lege» în mijlocul lui. Pentru aceasta și învingătorul războiului de 6 zile împotriva Palestinienilor, din 1967, arhirabinul armatei israeliene, Shlomo Goren, a spus: «Am pus stăpînire pe cetatea lui Dumnezeu, intrăm în epoca mesianică a poporului evreu și făgăduiesc lumii creștine că vom avea grijă să facem ceea ce sîntem datori»” (DIM).\nÎntr-adevăr, se zice că, încă din anii ‘70 ai veacului trecut, în Statele Unite s-au tăiat blocurile de piatră pentru rezidirea templului. Nu știm dacă zvonurile acestea sînt adevărate, dar în 1982, în timpul luptelor din Liban, armata israeliană a pus mîna pe o mare cantitate de lemn din vestitul cedru libanez, pe care l-a pus la păstrare pentru construcția celei de a treia biserici evreiești. Apoi, în 1998, o grupare numită „Te Temple Mount Faithful”, urmărea să așeze piatra de întemeiere a templului, un bloc de marmură de 4,6 tone, pe locul unde se crede că ar fi fost biserica lui Solomon. De asemenea, Te Temple Institute a început să lucreze vasele de slujbă și veșmintele arhierești și preoțești.\n(va urma)\n Note 1 Titus Flavius Vespasianus, împărat Roman între anii 79-81. Fiul și urmașul tatălui său cu același nume. În vremea domniei tatălui său, a condus armata romană care a nimicit Ierusalimul.\n2 Precum mărturisește Iosif Flaviu-Iudeul, în Istoria războiului Iudeilor împotriva Romanilor.\n3Temple au avut păgînii cei vechi; Solomon a zidit la Ierusalim biserica lui Dumnezeu.\n4 „Din nou diavolul L-a dus pe un munte foarte înalt și I-a arătat toate împărățiile lumii și slava lor. Și I-a zis Lui: «Acestea toate Ți le voi da Ție, dacă vei cădea înaintea mea și Te vei închina mie.»”\n5 Dimitriu Scartsiuni, Profeții despre Antihrist, Atena, 1991\n6 Trebuie amintit că, pînă la pogorîrea Sfîntului Duh, înșiși ucenicii L-au asemuit pe Hristos cu Antihristul, întrebîndu-L: „Doamne, oare în anul acesta vei așeza Tu la loc împărăția lui Israil?” (Faptele Apostolilor 1:6). Loc pe care Teoflact, în urma Hrisostomului, îl tîlcuiește așa:\n„[Ucenicii] doreau să se izbăvească de cele grele, nevoind să se arunce iarăși întru cele mai de pe urmă primejdii. Și nu L-au întrebat cînd, ci: «Oare în anul acesta vei așeza împărăția lui Israil?», adică: Acum? – așa de mult doreau ziua aceea. Iar mie mi se pare că nici atunci nu înțelegeau încă arătat ce împărăție era aceea, căci încă nu îi învățase Duhul. Și nu au zis: Cînd va fi? – ci: Oare o vei așeza? - ca și cum ar fi fost căzută.” Căci, într-adevăr, Israiliții erau de multă vreme sub stăpînirea romană, pe care chiar au încercat să o înlăture, pînă cînd Vespasian i-a nimicit cu desăvîrșire.\n7 „«stăpînitorul lumii acesteia» (Ioan 14:30) – adică diavolul. Dar «stăpînitor al lumii» să-l înțelegi pe el nu al zidirii, ci al norodului celui fără de socoteală, care cugetă cele ale lumii. Fiindcă [diavolul] nu stăpînește cerul și pămîntul, căci pe toate le-ar fi răsturnat și le-ar fi tulburat, ci pe cei ce singuri se dau lui. Pentru aceasta se numește și «stăpînitor al întunericului», iar prin «întuneric» să înțelegi lucrurile cele rele” (Sfințitul Teofilact, în tîlcuirea la Ioan).\n8 Precum zice Sfîntul Andrei al Neochesariei în tîlcuirea la Cartea Apocalipsei.\n9 „Dar cine este acesta? Oare Satana? Ba! – ci este un om care va fi îmbrăcat cu toată lucrarea Satanei” (Sfințitul Teofilact). Iar Teodorit zice așa: „L-a numit «omul păcatului» findcă va fi om cu frea, primind însă întru sine toată lucrarea diavolului.” Și, mai jos, zice: „Căci vrăjmașul diavol va urmări firea oamenilor, adică înomenirea Mîntuitorului nostru Dumnezeu. Și, precum Mîntuitorul a lucrat mîntuirea noastră luînd firea omenească, tot așa acela, alegînd un om puternic va primi toată lucrarea lui, prin acela se va ispiti să-i amăgească pe toți oamenii, numindu-se pe sine «Hristos» și «Dumnezeu» și vădind minciuna celor ce se numesc «dumnezei», minciună pe care el o întărea în vremile trecute.”\n10 În tîlcuirea la Cartea Apocalipsei, Sfîntul Andrei zice că aceasta e ori biserica refăcută a lui Solomon, ori aceea Ortodoxă din Ierusalim. Cele două păreri nu se împotrivesc însă una alteia, fiindcă la vremea aceea atît biserica (mincinoasă a) Legii celei Vechi, cît și aceea a Noului Testament (adică Ortodoxă, dar căzută de la dreapta-credință), împreună cu toate celelalte eresuri vor fi părți ale marii Biserici ecumeniste unite. Să ne amintim că așa zișii Iudeo-Creștini, cei ce recunosc că Iisus a fost Hristosul și că au greșit ucigîndu-L, spun deschis că Îl așteaptă (și în locul Lui Îl vor primi pe Antihristul) întru a doua venire pentru a împărăți cei o mie de ani pe pămînt, fiind și arhiereu al Bisericii celei vechi.\nIar Teodorit zice așa: „«Locaș al lui Dumnezeu» a numit toate bisericile, întru care [Antihristul] va răpi șederea înainte [«arhieria» (cine aude, acela să priceapă!)], ispitindu-se a se arăta pe sine-și Dumnezeu.” „Și dumnezeiescul Daniil a spus dinainte acestea: «Și nu va lua aminte la dumnezeii părinților lui […] și nu va băga în seamă nici un alt dumnezeu, căci el se va ridica deasupra tuturor» (Daniil 11:37), în loc de: «se va numi pe sine «dumnezeu tare»” (Sfîntul Nicodim Aghioritul, în subînsemnările tîlcuirii epistolelor lui Pavel).\nÎn legătură cu aceasta, iată ce zice și părintele Serafim Rose: „După Sfînta Scriptură și Sfînta Tradiție, istoria lumii va culmina cu o figură «hristică», adică Mesia cel mincinos sau Antihristul. El va fi «Creștin» în sensul că întreaga funcție și chiar ființa lui va fi axată pe Hristos, pentru a-L imita în toate privințele. Căci el nu numai că va fi dușmanul cel mai mare al lui Hristos, ci, în scopul de a-i înșela pe Creștini, va lua trăsăturile lui Hristos, venit a doua oară pe pămînt ca să conducă lumea din biserica Iudeilor reconstruită din Ierusalim” (Serafim Rose, Ortodoxia și religia viitorului, Chișinău, 1995).\n11 Adică ale ne-Evreilor, după cum îi numește Scriptura.\n12 „Tot Israilul” însemnează aici: „toți Israilitenii cei vrednici, care vor ajunge să creadă întru Iisus Hristos-Dumnezeu pînă la sfîrșitul veacului”.\n13 Cu toată împotrivirea Ismailitenilor Arabi, care nu încetează lupta. Despre aceasta, vom vorbi și mai departe.\n","date":"16-05-2008","img":"https://axaneamului.ro/posts/magazine/axa-i/11/templul-evreilor-si-razboiul-din-orientul-mijlociu/images/0.jpg","permalink":"https://axaneamului.ro/posts/magazine/axa-i/11/templul-evreilor-si-razboiul-din-orientul-mijlociu/","series":["AXA ANUL I"],"tags":["Învățături ale Sfinților Părinți","Oglinda Vremii"],"title":"Templul evreilor și războiul din Orientul Mijlociu","youtube":""},{"author":"Dr. Maria Cobianu-Băcanu","categories":null,"content":"ROMÂNIA, ca ȚARĂ și NAȚIUNE, se află în momentul actual în fața unor false imagini etnice extrem de periculoase, realizate de liderii și ideologii minorității maghiare din România, cu concursul financiar, logistic și organizatoric al unor organisme și forțe interne și internaționale complex organizate. Această “lucrare” bine regizată de liderii maghiari din țară și de afară se desfășoară într-un context internațional favorabil, dat în primul rând de inevitabilul proces de globalizare la care “nici un stat nu este imun” (George Schopflin), globalizare care tinde să erodeze forța tradițională a statului de a reglementa societatea și de a asigura securitatea, coeziunea și ordinea socială. Se desfășoară în contextul procesului european de integrare la ale cărui cerințe se străduiește să răspundă și România, integrare de la care maghiarii așteaptă oarece avantaje față de noi, ei aflându-se într-o fază mai avansată de dezvoltare. Se desfășoară în condițiile unor febrile procese de regionalizare în care este antrenată și țara noastră și de etnicizare a problemelor sociale cu efecte negative asupra climatului interetnic general.\nToate aceste macroprocese conferă noi dimensiuni efortului, luptei pentru păstrarea identității naționale, a statului național la rădăcina cărora fiecare din procesele amintite sapă cu spor. Iar dacă la aceste procese mondiale și continentale adăugăm climatul politic intern instabil, lupta acerbă pentru putere a diferitelor partide și formațiuni politice, civice etc, ca și firavul simțământ național de care acestea sunt animate, avem în față întreaga panoramă a încercărilor și provocărilor cărora trebuie să le răspundem pentru a afirma și dezvolta identitatea națională.\nÎn cele ce urmează ne vom ocupa în mod deosebit de așa-zisele “pericole etnice” inventate de maghiari pe seama României și cu privire la România care crează o imagine complet falsă în lume. Despre ce este vorba în fapt?\nÎn zilele de 6-7 iulie 2000, am participat la Conferința organizată de USAID – Agenția Statelor Unite pentru Dezvoltare Internațională, Ambasada Americană la București și World Learning cu tema: “Modelul românesc de relații interetnice. Ultimii zece ani, viitorii zece ani”. Din partea română coparticipanți au fost Centrul de Cercetare a Relațiilor Interetnice – Cluj CCRIT și Centrul pentru Diversitate Etnoculturală - Cluj.\nDesfășurarea timp de două zile a Conferinței ne făcea să înțelegem că organizatorii din partea României erau toți suporteri ai politicii și strategiei maghiare de relații interetnice dintre români și maghiari, că în calitate de moderatori și autori ai materialelor din imensul dosar al Conferinței – Gabriel Andreescu, Dan Oprescu, Mircea Toma - se erijau în reprezentanții societății civile românești, ai intelectualității “moderate, decente și educate” pătrunsă de înalte sentimente umanitare în practica relațiilor interetnice.\nTematica Conferinței: “Cine va oferi modelul (în Balcani)? Miloșevici sau o națiune ca România? “, pornise de la aprecierile făcute de Președintele SUA, Bill Clinton, într-una din vizitele sale în regiunea nordică a Statelor Unite, în care a afirmat că România este o națiune care construiește democrația prin respectarea drepturilor minorităților sale și că ea a devenit un model pentru rezolvarea conflictelor interetnice. Titlul și afirmațiile președintelui, în fapt, sunt confirmate și de studiile noastre care reflectă realitatea interetnică din țara noastră.\nDar studiul lui Gabriel Andreescu de circa 30 de pagini din volumul Conferinței, pe lângă interpretările false ale istoriei noastre naționale, poziția partizană promaghiară în numele aplanării unor posibile conflicte etnice ce urmau să se desfășoare între români și maghiari, nu este altceva decât o pledoarie care vrea să contrazică afirmațiile președintelui Clinton și să dea dreptate poziției maghiare, reprezentate de Marko Bela și UDMR, care ripostează vehement la orice evaluare pozitivă a politicii privind minoritățile în România.\nDeși titlul Conferinței ne făcea să credem că avem de-a face cu o analiză obiectivă, onestă a raporturilor interetnice dintre români și celelalte minorități naționale, studiul lui G. Andreescu, “Reconcilierea româno-maghiară”. ca reprezentant al APADOR-CH, al GDS, al Alianței Civice, al societății civile românești etc, ornat cu falsuri și amputări despre istoria statului român și a Transilvaniei, cu evaluări eronate ale fenomenului național de apărare a identității românești, avea să ne aducă cu picioarele pe pământ și să ne arate că, după opinia lui, alegerile libere din 1992 n-au dus automat la instaurarea democrației, pe care, în fapt, România a obținut-o numai după 1996, cu intrarea UDMR-ului la guvernare; că orașul Cluj a devenit centrul provocărilor anti-maghiare datorită Vetrei Românești și PUNR-ului, în special a lui Gheorge Funar; că Raportul Harghita-Covasna incrimina populația majoritar maghiară din cele două județe, afirmând că i-a amenințat și alungat pe românii din zonă; că acuzațiile din Raportul Har-Cov “ridicole, dar eficiente”, seamănă cu schema din Kosovo (ca și când ar fi fost întâi Kosovo și apoi atrocitățile din Har-Cov și românii ar fi preluat metodele sârbilor).\nAtmosfera de teroare și bestialitate creată de maghiari în decembrie 1989 – iunie 1990, pentru G. Andreescu este “nimic” și “dintr-o dată din nimic, spune el, a izbucnit o atmosferă incendiară”, în care armata a IV-a Transilvania intră în alertă. În această atmosferă incendiară, cum o descrie el, apare salvarea de la Alianța Civică din Covasna care a prevenit “baia de sânge” care ar fi avut repercursiuni ireversibile asupra românilor și maghiarilor.\nÎntreg studiul lui Andreescu poate fi considerat o odă, un omagiu adus organizațiilor promaghiare și publicațiilor lor care “au salvat” România de la focul ce putea să se aprindă, la comanda lor, de fapt, împotriva românilor. Acei români “buni, blânzi, toleranți, generoși, buni la muncă și la joc”, cum îi caracteriza o maghiară din Banat.\nAndreescu nu amintește și nu comentează nici măcar într-o frază atrocitățile și bestialitățile comise de maghiari împotriva românilor în 1989-1990, în schimb, construiește false pericole din apariția Vetrei Românești, a PUNR-ului, din crearea SRI, care trebuiau să apere identitatea românilor și securitatea statului român.\nDovadă că este trup și suflet de partea maghiarilor este “Studiul asupra modului în care UDMR consideră drepturile minorităților naționale”, publicat de Centrul pentru Drepturile Omului fondat sub egida APADOR-CH, al cărui principal autor este. După afirmațiile lui, Studiul a fost cerut de ambasade și instituții, a fost utilizat de UDMR în luarea deciziilor și în cele din urmă - și aici este falsul inacceptabil – “a constituit un element la fel de important pentru menținerea legăturii cu românii, ca și activitatea democratică a românilor”.\nDeci, el și cu cei ca el, jucători cu simbrie pe teren maghiar, consideră că reprezintă pe români și România. Făcând abstracție de masa covârșitoare a românilor și a intelectualilor români care gândesc și trăiesc complet diferit de el raporturile româno-maghiare.\nPentru loialitatea față de maghiari, Studiul lui a fost tradus în maghiară, publicat, elogiat drept “cel mai important text pe problema minorităților etnice apărut în România după 1940” și până la urmă premiat cu premiul Pro-Minority al Statului Ungar!!!\nÎn calitate de reprezentant al societății civile românești, G. Andreescu a fost în 1995 la Atlanta și a mediat raporturile româno-maghiare pentru semnarea Tratatului Româno-Ungar. El afirmă că liderii UE au folosit dorința de integrare a României, Ungariei și Slovaciei ca un instrument pentru a le forța să pună capăt sursei de instabilitate regională. România nesemnând Tratatul de bunăvecinătate cu Ungaria în 1995 a devenit “oaia neagră” a Europei, spune Andreescu, și a acuzat Ungaria pentru includerea Recomandării 1201 în Tratat.\nAdoptarea în vara anului 1995 a Legii Educației nr. 84, care nu satisfăcea interesele minorității maghiare privind limba maternă, Andreescu o apreciază “catastrofă”, iar introducerea ca disciplină a Istoriei Românilor drept ”jignire” la adresa minorităților.\nDin studiul lui Andreescu aflăm și stilul prin care acționează și presează lobby-ul maghiar asupra organismelor Europei pentru ca România și parlamentul ei să cedeze pretențiilor maghiare. Legea 84 a Educației, prin prevederile ei, era o provocare de anvergură pentru maghiari – spune Andreescu – de aceea, maghiarii au reacționat cu o solidaritate amenințătoare. Lobby-ul maghiar a obținut de îndată o rezoluție a Parlamentului European prin care se condamna adoptarea acestei legi. Emisă la 13 iulie 1995, rezoluția susținea că “Parlamentul European ... cheamă Senatul și Camera Deputaților României să adopte o lege care să anuleze legea discriminatorie, abia adoptată”. Două săptămâni mai târziu, UDMR a reușit să strângă 500.000 de mii de semnături pentru elaborarea unei noi legi referitoare la educația în limba maternă. |n semn de protest, studenții maghiari au plecat către Consiliul Europei pe bicicletă. Începerea anului școlar se apropia și anunța conflicte majore. Prevederile acestei legi nu au fost niciodată aplicate.\nPentru că vorbim de pericole etnice false elaborate de liderii maghiari și teoreticienii lor, să mai amintim unul. După analiza unor indicatori relativ asemănători între România și Iugoslavia, el conchide despre false similarități dintre situația maghiarilor din România cu situația albanezilor din Kosovo, ca derivând din regimurile asemănătoare ale lui Iliescu și Milosevici, similarități care puteau duce la un “Kosovo românesc”.\nÎn Iugoslavia sunt 1,8 milioane albanezi, în România sunt 1,8 milioane de maghiari. Comunitatea albanezilor a primit sprijinul Albaniei și posibil al țărilor arabe, maghiarii din România sunt sprijiniți de Ungaria și au în mod indiscutabil au simpatia internațională. Membrii ambelor comunități – albaneze în Iugoslavia și maghiare din România – manifestă o puternică solidaritate internă. Amândouă au putut să-și păstreze o singură organizație care să-i reprezinte. Amândouă au proiecte care se bazează pe o determinare internă autonomă. La Belgrad, în momentul căderii comunismului, Miloșevici, membru al nomenclaturii, a jucat cartea naționalismului, la București Consiliul FSN a lansat o amplă campanie xenofobă și naționalistă, utilizând întreaga presă și administrație. Forțele care constituiau armata ocultă a lui Iliescu erau interesate în salvarea membrilor fostei securități și nu s-au dat la o parte de la declanșarea confruntărilor sângeroase de la Tg. Mureș.\nForțele paramilitare ale lui Miloșevici, Iliescu le-a înlocuit cu minerii. Politicile antiminoritare similare cu cele adoptate în Iugoslavia îl duc pe Andreescu la concluzia că regimul Iliescu era gata să continue conflictul cu maghiarii până la cele mai sângeroase confruntări, ceea ce e complet fals.\nDacă nu a avut loc un conflict interetnic în România după modelul Iugoslaviei, aceasta se datorează - arată G. Andreescu – participării la viața politică a maghiarilor din România, dispersiei lor în Transilvania, lipsei tradiției în utilizarea armelor la maghiari.\nUn “Kosovo românesc”, construit abil de teoreticienii și liderii maghiari nu a avut loc și nu putea avea loc în România în situația în care românii nici nu îl gândeau, darmite să-l pregătească. El era însă proiectat în mințile înfierbântate ale liderilor maghiari și susținătorilor lor dinăuntru și dinafară. De altfel, încă din 1995, din timpul războiului din Bosnia și Herzegovina, ungurii din afară și “suporterii” lor științifici proiectau o posibilă “Bosnie” și în România, așa cum în 1999 au proiectat un posibil “Kosovo românesc”. Și ceea ce este mai grav pentru noi este că maghiarii își asociază la scopurile lor belicoase, separatiste și izolaționiste nu numai importante organisme internaționale ca: Parlamentul Europei, USAID, Consiliul Europei, personalități politice internaționale cu forță de decizie ca Max van der Stoel, dar și instituții științifice care, necunoscând situația reală, concretă din România, se înscriu în “ceardașul” lor nefast, discreditându-se și umbrind misiunea nobilă a științei de a căuta și afirma numai adevărul.\nUn exemplu din experiența mea de cercetător este elocvent. ASN – Asociația pentru Studiul Naționalităților – din Europa de Est și fosta URSS, publicație al Departamentului de Istorie al City College din NY trimitea prin anii 1993-1995 Institutului de Sociologie al Academiei Române publicația Analiza Evenimentelor Curente Interetnice din Estul Europei și Fosta URSS. În numărul 5, ianuarie 1995, se analiza situația din Bosnia, sindromul sârb și perspectivele de pace ale misiunii lui Jimmy Carter etc. La sfârșitul articolului despre sindromul sârb găsesc și aprecieri cu privire la România în care, alături de Slovacia, “începeau să se răspândească germenii freneziei naționaliste”. În continuare, se spunea “în România, soluția sârbă pentru cei 2 milioane de maghiari își găsește campioni verbali în rândurile oficialilor precum Gheorghe Funar, primarul din Cluj. Dacă agresiunea are succes în Bosnia, modelul va fi repetat în Kosovo, Voivodina, Slovacia și România. Odată ce câinii războiului sunt lăsați liberi în regiunea Carpato-Danubiană a Europei centrale, poate să urmeze o conflagrație generală. Această situație poate fi evitată prin înfrânarea ei acum.Să facă acest lucru este în interesul SUA, NATO, UE, UN și CSCE. De asemenea, este responsabilitatea lor”. Semna Andrew Ludanyi, Ohio Northern University.\nÎn numărul trei din noiembrie 1995 al aceleași publicații, România era din nou citată în rând cu țările vecine Bosniei, precum Macedonia și Bulgaria. Întrebarea pe care și-o punea autorul, ce era și editorul publicației, Henry R. Huttenbach, era dacă formula de divizare în trei etno-cantoane folosită în Bosnia ar avea succes aplicată în România și în alte țări vecine în situația unor acțiuni de etno-diviziune, etno-expulzare sau etno-anihilare? Ce minorități etnice se simt mai sigure după pacea din Bosnia? Pot țiganii din Europa să doarmă mai bine? Dar ungurii din Slovacia, Voivodina și România?\nIată cum România, fără să-și schimbe politica față de minorități revine și revine inclusiv în lucrări cu caracter științific, datorită ungurilor care prin reprezentanții lor din America ne prezintă ca pe un posibil pericol pentru ei, ca o zonă cu ridicat potențial conflictual.\nAjungând la Conferință și auzindu-l pe Andrew Ludanyi, dintr-o dată mi s-a făcut lumină și am căutat cu interes articolele ASN. Atunci am descoperit că “sindromul sârb” pentru vecini era creația lui Andrew Ludanyi, cel care la Conferință susținea ideea de comunitate națională minoritară rezultat al dezintegrării vechilor imperii: otoman, austro-ungar și rus la care i–ar place să se întoarcă lumea.\nAscultând expunerile vorbitorilor, citind lucrările lor din volum, mi-am dat seama de cât de distorsionat sunt percepute realitatea și climatul interetnic din țara noastră, cum întreaga lume ne privește prin ochelarii falși și fumurii ai ungurilor și face aprecieri de valoare fără măcar să facă efortul și să mai afle și altceva decât ce li se servește de către aceștia și acoliții lor români din țară.\nÎn fața acestor false imagini etnice, a acestor “construcții etnice” realizate cu atâta migală diplomatică, științifică, românii trebuie să adopte o strategie ofensivă, activă de respingere a tot ce este denaturat, de demonstrare a adevărului despre politica lor față de minorități.\nDeși în România sunt doar 10% minorități naționale, ele au dobândit atâtea drepturi și libertăți încât unui străin din afară îi dăm imaginea unui stat multi-național, omițându-se că în această țară sunt 90% români și că art. 1 din Constituție, potrivit căruia România este stat național, suveran și independent, unitar și indivizibil, este expresia sintetică pentru istoria și situația noastră demografică actuală.\nStratagema maghiarilor de a prezenta lumii o Românie conflictuală, tensionată etnic, conflicte și tensiuni pe care ei le inventează și le întrețin sistematic cu ajutor străin, ca apoi să le atribuie românilor s-a verificat fără îndoială în ultimii 10 ani. Când în această derutantă perioadă de tranziție în România factorul economic, sărăcia, șomajul, inflația, insecuritatea vieții domină viața cetățenilor, protagoniștii învrăjbirii interetnice vorbesc despre o așa-zisă “oprire a escaladării destructive” în relațiile dintre etnii. Dovada falsității concluziilor lui G. Andreescu cu privire la “evitarea escaladării conflictelor etnice” o aduce însuși profesorul din Ungaria de la Institutul de Sociologie al Universității Eotvos Lorand din Budapesta, György Csepeli-Antal în studiul “Reprezentări ale coexistenței etnice în Transilvania”, care la întrebarea “Care sunt sursele de îngrijorare?” subiecții români și maghiari, deopotrivă, s-au arătat cei mai preocupați de crizele economice, de adâncirea inegalităților și a sărăciei, de creșterea criminalității și instabilitatea politică decât de conflictele etnice. Aceste probleme, spune György Csepeli, nu au coincis întotdeauna cu obiectivele organizațiilor politice care au pretins că le reprezintă.\nFoarte semnificativ este următorul fapt, rezultat din cercetarea lui Gyorgy Csepeli: subiecții maghiari au fost întrebați dacă ei consideră că propriile lor obiective și cele stabilite de UDMR se suprapun sau sunt diferite. Rezultatele au tras un semnal foarte puternic: subiecții maghiari consideră că obiectivele stabilite de politicieni sunt aproape în total contrast cu problemele lor. Pentru ei, cele mai importante probleme sunt rata mare a inflației, spectrul șomajului și standarde tot mai scăzute de viață, în timp ce ei cred că politicienii care îi reprezintă consideră că cele mai importante probleme sunt educația în limba maternă, autonomia teritorială și culturală și scăderea tensiunilor etnice dintre maghiari și români.\nApreciem studiul lui György Csepeli ca pe un studiu obiectiv pentru faptul că o seamă de concluzii rezultate din cercetarea realizată de el în Transilvania sunt comune cu ale noastre, relevate în volumul “SOS românii din Covasna și Harghita” sau în “Drama maghiarizării românilor din Covasna și Harghita”.\nIată câteva similarități. Maghiarii, în procesul de autoidentificare, nu au dovedit tendințe de autocritică. Cel mai des au criticat celălalt grup, acuzându-l de atitudine antieuropeană, poziție schimbătoare și zgârcenie. Românii au atribuit aceste caracteristici maghiarilor cu o frecvență mai mică, ceea ce ar putea însemna că românii sunt mai puțin critici față de maghiari. Cu toate acestea, românii consideră că maghiarii sunt agresivi și vanitoși, dar aceste caracteristici sunt mai rar atribuite de maghiari românilor.\nComparând hetero-stereotipurile subiecților maghiari în caracterizarea românilor din Transilvania, se pare că subiecții români au menționat hetero-stereotipuri oarecum mai corecte în legătură cu maghiarii din Transilvania. Printre acestea pot fi găsite trăsături pozitive cum ar fi: inteligența, serviabilitatea și competitivitatea. Maghiarii par, totuși, să fie mai zgârciți în a acorda însușiri pozitive; ei tind să le atribuie trăsături negative concetățenilor lor de alte naționalități.\nComparativ cu românii, maghiarii sunt mai puțin generoși, având tendința de a fi partizani în favoarea propriului grup. În contrast, românii sunt mai critici și tind să evite conflictele privind stereotipurile din propriul grup sau grupurile din afara Transilvaniei.\nÎn privința distanței sociale percepute, românii îi consideră pe germani un pic mai aproape decât pe maghiari, distanța față de evrei este considerabil mai mare și sunt foarte distanți față de romi. Maghiarii îi consideră pe români ca pe cei mai apropiați, urmați de germani, evrei și foarte departe de romi.\nProblema limbii în care sunt făcute inscripțiile este o sursă de conflict, spune Csepeli. Românii sprijină ideea de a avea inscripții numai în limba română, în timp ce maghiarii susțin utilizarea inscripțiilor bilingve, una lângă alta. 79% dintre subiecții români cred că inscripțiile publice din întreaga Transilvanie trebuie să fie făcute numai în limba română. Marea majoritate nu agreează ideea inscripțiilor în limba maghiară în locurile unde proporția maghiarilor este de 95-100%. Problema proporțiilor de la care să se admită inscripții bilingve a divizat subiecții români. 79% dintre ei cred că nu există loc unde inscripțiile maghiare ar putea fi necesare, 7% cred că inscripțiile maghiare pot fi utilizate acolo unde cel puțin jumătate din populație este maghiară, iar 14% consideră că inscripțiile bilingve ar trebui permise acolo unde cel puțin 10% din populație este maghiară. La maghiari: 9% consideră că inscripțiile maghiare ar trebui să fie admise în toate așezările Transilvaniei, 1/3 că inscripțiile maghiare ar trebui utilizate oriunde trăiesc maghiarii ... Deci, inscripțiile bilingve sunt sursă simbolică de conflicte.\nConcluzia lui Csepeli, cu mult mai moderată decât a lui Gabriel Andreescu, devine demnă de luat în seamă mai ales prin consecințele ei neafirmate.\nPe baza datelor prezentate, se poate presupune că între membrii celor două comunități coexistă elemente potențiale de armonie și conflict. Statutul local de majoritate sau minoritate a oferit diferențe izbitoare în ceea ce privește înclinația către armonie sau conflict. Pentru români, situația de majoritate la nivel național și minoritate locală a dus la o înclinație mai scăzută către conflict decât în cazul în care se află în majoritate la amândouă nivelurile. În cazul populației maghiare, statutul de majoritate locală și minoritate la nivel național a condus la o tendință crescută către conflict. Procentajul echilibrat al populației duce la reducerea reciprocă a tendințelor conflictuale.\nÎn consecință, l-am completa noi onest pe Csepeli, urmărindu-i demonstrația, promovați echilibrul etnic între români și maghiari și nu enclavarea, segregarea și epurarea etnică de români. Viața în comun, echilibrul etno-democrafic este cheia reducerii conflictelor interetnice.\nModelul conflictual, dacă există și cât există, este întreținut în cea mai mare parte de politicienii maghiari care cultivă conflictele, le comemorează și își fac din ele o vocație. Exacerbarea lor la nivel internațional, în organismele europene sau internaționale, este un mijloc de denigrare a României, recunoscut încă din perioada interbelică, este o tehnică criticată de Nicolae Titulescu din 1939, când a explicat adevăratul conținut al Statutului minorităților contelui Bethlen.\nSarcina noastră este să le dezvăluim mecanismul de a stârni conflicte, să le prevenim sau să le combatem printr-un abil management.\nO ultimă idee pe care aș vrea să o menționez este descifrarea unui lucru izbitor, care sare în ochi fiecărui vizitator străin de zona Covasna și Harghita, și anume acela că întreg spațiul public, străzile, instituțiile, magazinele, parcul, atmosfera fizică și simbolică a localităților și mai ales a orașelor covăsnene și harghitene încep să ia înfățișarea unor așezări exclusiv maghiare, de parcă te-ai afla în Ungaria și nu în România. Am afirmat acest lucru de două ori în volumul “Drama maghiarizării românilor dn Covasna și Harghita”, subliniind că are loc de la an la an nu numai o deznaționalizare a oamenilor, dar și a spațiului social, a spiritului și climatului românesc pe care trebuie să-l menținem cu orice preț. Administratorii maghiari se străduie din răsputeri, pe de-o parte, să-l substituie cu însemne și simboluri maghiare, iar pe de alta, simbolurile românești le lasă de izbeliște, cum se întâmplă cu statuia lui Mihai Viteazul din Sfântu Gheorghe și cu altele.\nCum s-a ajuns la această quasimaghiarizare a spațiului public, am aflat tot din volumul Conferinței USAID din 6-7 iulie 2000. Maghiarii au înființat din 1990, în Miercurea Ciuc, un institut de cercetare numit Centrul de cercetare antropologică și regională care lucrează la diferite proiecte cuprinzătoare. Unul din actualele proiecte și se pare cel mai important este: “Crearea identități etnice în spațiul public. Simbolistica pământului cucerit și a utilizării spațiului în secuime după 1989”.\nDeci, nu la întâmplare are loc deculturarea spațiului public românesc de simbolurile sale istorice tradiționale din această zonă și umplerea lor cu inscripții, afișe, monumente, o întreagă lume de simboluri maghiare, ci printr-un proces bine dirijat științific și bine pus în aplicare prin intermediul puterii administrative și politice locale.\nConștienți, de acum, de acest demers simultan științific, politic și administrativ este bine să ne instalăm pe poziția de apărători ai culturii, istoriei și simbolisticii române și să urmărim în spațiul fizic și social temele de cercetare ale căror consecințe, la fel de sensibile în viața social-culturală, să le contracarăm înainte de a fi prea târziu: Statutul Bisericii Catolice în Europa Răsăriteană și Mijlocie, Strategia de dezvoltare microregională pentru microregiunea bazinului Ciuc și Procesul de schimbare a identității naționale în Slovacia și în Secuime, toate proiecte cu participare internațională.\nAtacurile sistematice îndreptate împotriva Bisericii Ortodoxe și Episcopiei Ortodoxe de Covasna și Harghita, inițiativele Consiliului Miercurea Ciuc și ale județului Harghita de creare a unor oficii și rețele de integrare europeană prin dezvoltarea microregiunii Ciuc sau intenția de schimbare a identității naționale a tuturor locuitorilor din cele două județe și de transformare a lor în “secui români” nu sunt altceva decât efecte al acestor cercetări aflate în proces de derulare în viața socială, față de care politicienii și guvernanții români trebuie să manifeste o atitudine hotărâtă.\nCunoașterea lor constituie o șansă pentru elaborarea unei strategii complexe, fundamentate științific, în vederea înscrierii membrilor societății noastre în procesele lumii contemporane cu identitatea și demnitatea de români la a căror promovare și dezvoltare suntem chemați cu toții, nu împotriva maghiarilor, ci alături de ei și împreună cu ei pentru mai binele tuturor.\nInstitutul de Sociologie al Academiei Române (în „Buletinul Ligii cultural-creștine Andrei Șaguna 1998-2001”, Editura Eurocarpatica, Sf. Gheorghe, 2002, p. 76-81)\n","date":"16-05-2008","img":"","permalink":"https://axaneamului.ro/posts/magazine/axa-i/11/proiect-de-strategie-pentru-promovarea-identitatii-nationale-in-contextul-intern-si-international-contemporan/","series":["AXA ANUL I"],"tags":["Politică"],"title":"Proiect de strategie pentru promovarea identității naționale în contextul intern și internațional contemporan","youtube":""},{"author":"Nicolae Iorga","categories":null,"content":"I În 1812 ceea ce s-a patentat politicește ca “Basarabie” era, supt multe raporturi, în condiții de rezistență mai bune decât Moldova de Sus, care, la anexarea din 1775, a devenit o Bucovină.\nErau - data fiind și întinderea mult mai mare a teritoriului - și un număr mai însemnat de boieri, chiar din aceia cari purtau nume cunoscute. Unii dintre dânșii își aveau toată proprietatea rurală aici; alții aveau în Moldova cea nouă rusească partea mai însemnată dintr-însa. Pe de alta parte, acești cuceritori nu îngaduiau, ca ocupanții celeilalte părți desfăcute din Moldova întreagă, persoanelor rămase la Iași, în legătură cu domnul, cu “turcii”, să-și mai păstreze rosturi de stăpânire și dincolo de Prut. Un termin scurt s-a pus pentru desfacerea moșiilor. În cele mai rele împrejurări, pe prețuri de nimic, atâtea au fost căpătate astfel de oricine, indigen sau mai ales străin, pusese la o parte un capital format prin comerț; altele au fost luate de țărani, cari, cu admirabilul lor instinct de câte ori e vorba de pământul pe care l-au muncit și pe care nu-l pot despărți de însăși ființa lor omenească, au făcut imposibilul pentru a plăti zecile de mii de lei care li se cereau. Dar mulți dintre vechii fruntași ai acestor ținuturi au preferat să ramâie decât să se vadă siliți la o asemenea vânzare. Câte unele din familii s-au împărțit, lăsând pentru conservarea vechii moșteniri pe cutare din membrii lor în partea ajunsă rusească din Moldova lor.\nCu grămada se întâlnesc astfel nume boierești în cele dintâi chiar din actele ce privesc Basarabia. În cartea mea, Basarabia noastră, publicată în 1912, am adunat o mare parte din ele. Din documente apărute pe urmă aleg pe cei doi Cantacuzini, Alexandru și Gheorghe, fiii lui Matei, pe vara lor Elenco, măritată cu Harting, pe Iamandiești, pe un Șeptilici, un Andrieș, pe un Oraș, pe un Bantaș, pe un Hermeziu, pe mai mulți Oatu etc.\nCei trecuți supt alt sceptru puteau spera, de altfel, mult mai mult ca mazilii nobilitați în Bucovina, o situație politica într-o țară care, câtva timp, s-a bucurat de o largă autonomie, și chiar un rol în viața generală a imperiului. Un Alexandru de Sturdza putea să li servească întru aceasta ca model de imitat.\nMănăstiri mari, bogate, cu vechi tradiții de cultură, cu așezaminte școlare, nu existau. Vărzăreștii, Capriana, din al XV¬lea veac, nu mai însemnau nimic; Chițcanii, deveniți Noul Neamț, reprezintau, ce e dreptul, marele curent de învățătură trezit în Moldova prin mișcarea lui Paisie, dar, acesta însuși fiind rus, renașterea-i bisericească avea periculoase slăbiciuni pentru acea civilizație nouă care era să caute a deznaționaliza pe moldoveni.\nȘcoli ca a lui Vartolomei Măzăreanu în Putna bucovineană nu sunt aici. Dar este ceva care le poate înlocui. De la 1775 încoace, în Moldova se crease o folositoare școală laică, mirenească, după ideile “filosofice” ale Apusului, și Mitropolitul Iacov Stamati - al cărui nepot era să fie cel dintâi și mare scriitor basarabean - o patronase cu vioiul lui spirit modern. În toată țara se creaseră așezăminte în acest sens, și viitoarea Basarabie nu fusese lipsită de lumina lor.\nDin fericire, și ierarhia bisericească rămase un timp în mâni românești. Vlădica cel nou de la Chișinău, continuator al Scaunului hotinean (și acesta al celui din Brăila, pentru raiaua turceasca a Dunarii și Nistrului), a fost un adevărat și isteț român, trecut prin mari demnități eclesiastice în Rusia însăși, câmpulungeanul de vechi neam Gavriil Bănulescu, a cărui amintire trebuie împrospătată în Basarabia. Deși un străin fu așezat în noul scaun din acel Akkerman, care, Cetatea Albă a epocei noastre eroice, găzduise Mitropolia mutată apoi la Suceava, tradiția națională n-a fost părăsită în Biserică. E vremea Bibliei de la Petersburg, a frumoasei Biblii copiată după a lui Șerban Vodă din 1688 și care a ajuns populară și în Moldova noastră și supt Gavriil se încep tipăriturile religioase basarabene, cât de puține ar fi ele.\nÎn acest cadru, cu un sistem de legi care e luat după al vechii patrii și după inspirația bizantină de aici - un român de adopțiune, Manega, lucrând cu o întreagă comisiune la redactarea Codului pentru Basarabia - și cu o autonomie garantată, formal, de Alexandru I, prin statut, viața “moldovenească” putea să continue liber în Basarabia țarului, rămasă pentru neam aceeași Moldova.\nII Pe la 1812 nu putea să existe o literatură “basarabeană”. Viața intelectuală în Moldova cea întreagă era centralizată: ea se găsea toată la Iași, câta era. Și trebuie să ținem sama și de atmosfera din acest sfârșit de epocă fanariotă, când influența grecească era mai puternică, mai asfixiantă decât oricând - și ea a tot crescut până la 1821, - când unii dascăli și boieri ocrotitori puteau nădăjdui să confunde țările noastre într-o mare Grecie a viitorului, având același spirit elenic ca și celelalte provincii ale ei: chiar când se scrie deci românește, e vorba numai de traduceri, de prelucrări, de biletele de dragoste și tânguiri de o melancolie obosită și netrebnică.\nAstfel ținuturile moldovenești din răsărit se desfăcură fără ca pe pământul lor să fi rămas cineva în stare să arate, într-un timp când nici Iașul nu se pricepea s-o facă, durerea firească pentru sfâșiarea unui popor.\nSe vorbește de scriitorul basarabean Alexandru, Alecu Hajdeu (asa-și scria numele). E adevărat că familia - el era fiul unui cărturar foarte distins, care purta, pentru o fire polonizată, numele adevărat polon de Tadeu, pe care îl scria românește cu doi d - își avea o moșie în Basarabia, lângă Hotin, pe lângă multe alte interese de afaceri în Bucovina vecină, de unde, oricum, pornise o înrâurire națională românească. Dar omul foarte învățat, adânc cunoscător al limbii și literaturii rusești, preocupat de chestii istorice și capabil uneori, când era vorba să le dezlege, de a născoci, cu multă dibăcie, documentul trebuitor - ca un romantic plin de ironie ce era - se trăgea dintr-un neam care încă de pe la 1670 părăsise Moldova în suita exilatului domn Ștefan Petriceicu, o rudă, și care de atunci avuse a face cu steaguri străine și cu cărți străine. A fost cunoscut - și, de la Asachi încoace, care l-a tradus și în franțuzește - e foarte admirat, pentru informația, îndoielnică, din el, ca și pentru avântul literar și, mai ales, pentru puternicul sentiment de demnitate națională “moldovenească” ce respira dintr-însul, discursul lui Alecu Hajdeu la deschiderea școlilor - rusești - din Hotin. Dar cuvântătorul se interesa mai mult din punct de vedere familial ori din curiozitate de diletant, de trecutul acelei Moldove, al cărei sol nu l-a călcat, în viața culturală a căreia nu s-a amestecat și a căreia limbă, în multele-i studii, de trecut și de viață populară, publicate în revistele rusești, n-a întrebuințat-o.\nScrisul basarabean era să plece întâi - pentru a decădea răpede, dar fără ca prin aceasta să înceteze și conștiința românească în această provincie - de la cineva care, cum spune el însuși, a fost totdeauna un desțărat:\nMâhnit și pe gânduri șed posomorât\nCu un dor nespus,\nȘi-ntristat și dornic, trăind amărât,\nMă uit spre Apus…\nAcolo îi viața!\nAcolo-i speranța!\nSă fim fericiți\nDe-am fi toți uniți!\nEu, tânâr fiind,\nAcolo lăsând\nStrămoșești mormânturi, frați ce mă iubea\nȘi plină de gratii pe Moldova mea\nDornic părăsind.\nNăscut poate în Iași, fiu de boiernaș moldovean, nepot de frate al marelui Mitropolit Iacov Stamati, cunoscător al acelor moravuri fanariote pe care le-a descris superb în dialogul cocoanei, cilibiului și dascălului învățăcel al școlii domnești din capitala Moldovei, Constantin Stamati rămâne dincolo de Prut la 1812, când era acum un om în toată firea.\nO despărțire fără revedere? O izolare? “Cordunul” cel nou al carantinei împărătești tăind comunicația cu țara rămasă “turcilor”? Planuri de noi cetati otomane de-a lungul Prutului? Da, însa soarta a vrut ca relatiile, brusc și nemilos întrerupte, între cele doua fărâmi ale Moldovei lui Stefan cel Mare să fie reluate după câțiva ani abia.\nLa 1821 izbucnește dincoace mișcarea grecilor. Românii nu se raliază la dânsa. Peste carantină, familii boierești, membri ai clerului înalt trec în Basarabia. Mitropolitul Veniamin se adăpostește la Colincăuți; Dinu Negruzzi, cu toți ai lui, între care viitorul scriitor de frunte Costachi Negruzzi, se află, un timp, la Sărăuți, în aceleași părți ale Hotinului. Atâția părăsesc chiar sălașul lor de la țară pentru a vedea Chișinăul, unde nouă ani de stăpânire rusească nu aduseseră decât doar lărgirea stradelor și ridicarea câtorva clădiri administrative, vechiul oraș moldovenesc, fără înfățișare de capitală, fiind “deșert și tăcut” și înviorându-se numai prin sosirea acestor bejenari, zgomotoși și doritori de a se mângâia prin petreceri.\nAtunci Pușkin, gloria romantismului rus, locuia acolo, culegând impresii despre țigani vagabonzi și țigance amoroase, despre greci geloși și despre tovarășele lor neastâmpărate, și se arăta încă vechea casă boierească în care a vegetat. Cei dintâi fii de boieri cari se pregăteau de cariere, între ei Alecu Donici, în așteptarea unei situații în armată, priveau cu admirație pe geniul întunecat al byronismului moscovit, și Negruzzi n-a uitat niciodată vedenia. Stamati învăță limba noilor oficialități și se pregătea a traduce pe Pușkin însuși, pe Lermontov, rivalul acestuia, pe fabulistul Crîlov, probabil pe Chemniter și Dimitriev, pe prozatorul Sirovski.\nApoi, de la 1823 încoace, lumea se întoarse în Moldova. În sfârșit - izolarea? Nu. Căci, la 1828, în legătura cu greutățile din Orient, noul țar Nicolae făcea ca trupele lui să treacă Prutul - și ele erau să rămâie în Principate nu mai puțin de șase ani, în cursul cărora aceiași ruși au fost într-o Moldova și cealaltă.\nAtunci pentru întâia oară Stamati trece hotarul și vede, între altele, iarmarocul din Folticeni. El, care avea acum gata o mare parte din opera lui literara, descrie și acest pitoresc amestec de rase și de costume. Literatura Basarabiei, absolut moldovenească în tendințe, își ia astfel o dată sigură de plecare.\nIII În acest moment, pe la 1830, când în Principate începe noua literatură românească, școala nouă a românilor, ziarul, revista, almanahul, în care, în toate, se cuprinde, tot mai deslușit, idealul unor timpuri nouă, unii dintre basarabeni sau, în genere, dintre românii aflători, și cu mai vechi prilejuri, în Rusia, rămân legați numai de dânsa. Astfel Alexandru Sturdza, - căruia Stamati-i dedica Tânguirea unui orb - cu sora lui, contesa de Ebling, care iscălește lucrări de literatură: H. Severine. El alcătuiește scrieri foarte cetite în vremea lui, în care combate, în folosul ortodoxiei și al autorității politice, curentele revoluționare; la 1834 tipărește la Odessa un almanah francez, cu colaborația surorii, a francezului Repey și a mai multor ruși. La Odessa, de altfel, erau școli la care învățau și copii ai familiilor românești din Muntenia, cum se vede din corespondența lui C. Brăiloiu (în Hurmuzaki, X). Stamati însuși pomenește de cutare “tânăr autor român al multor opere rusești tipărite la Odessa de la 1848” și despre care scrie așa:\nDar ochii lui revarsă o rază înfocată\nȘi fruntea lui vădește înalte cugetări,\nIar el, străin de toate, în gânduri adâncit,\nCâte o dată numai îl vezi că se zâmbește.\nAlții, ca Donici, prelucrătorul meșter, cu o “bonomie” care samănă cu a originalului, a fabulei lui Crîlov, - ivita pentru a spune adevărul într-o societate neliberă și având să îndeplinească și în Moldova aceeași misiune - trec Prutul și fac o modestă carieră de funcționari în țara strămoșilor. Un exemplu care, în aceeași epocă, va fi urmat apoi de un coborâtor al boierului Rusu, din epoca lui Vasile Lupu, Alecu Russo, tânăr, care, după studii făcute în Elveția, nu putea să se împace cu moravurile politice ale Rusiei și, astfel, veni la Iași pentru a duce, alături de o noua generație, lupta pentru ideile de libertate și naționalitate, iar, în ce privește scrisul, pentru reîntoarcerea bunului stil după datină, împotriva silnicelor neologisme.\nÎn Basarabia rămâne pentru a scrie românește întâi Stamati. El n-a învățat această limbă din “Gramatica ruso-română” (foarte interesant e, potrivit cu ideile lui Daniil Philippide, autorul Geografiei României, că nu se zice, în titlul rusesc, “Gramatica ruso-moldovenească”, ci “română”), a lui Ștefan Mărgela (Petersburg, 1827), probabil aromân din Macedonia, tipărită pentru nevoile statului și pe socoteala lui. E tot vechiul și frumosul grai, plin de cuvinte adânc răsunatoare în inimi, acel grai de care nu va voi să se despartă omul de bun simț, întrebuințându-l, pentru plăcerea multora, fie și în ciuda câtorva până la sfârșit.\nStamati cetește pe poeții ruși și-i traduce ori îi imită; cetește pe scriitorii francezi pentru același scop, și, pe lângă prelucrări dupa Lamartine și Hugo (sau după irlandezul Thomas Moore, tradus în limba franceză), se pot găsi pagini luate din Grandeur et décadence militaire a lui Alfred de Vigny. Harnic om și care știe să-și aleagă lectura, cum știe s-o facă de folos pentru nația lui, - ceea ce e puțintel mai greu și mai rar! Dar izvoare de inspirație nouă, proprii își află el trecând către noi hotarul răpirii din 1812. Astfel vine la Iași în 1834, când - poate și supt o influență rusească pe care o releva d. G. Bogdan-Duică 1 - a cântat oastea cea nouă a Moldovei (Străjerul taberei), mângâindu-se prin scris pentru moartea soției lui iubite, Catinca (mai pe urmă se pare a fi luat pe o Elena). În 1839, când acum granița de la răsărit a Moldovei se ridicase de la loc în toată puterea ei de opreliște, el trece prin Bucovina, oprindu-se la Suceava, în care\nMă-ntreb de domnești mormânturi\nunde-au trebuit să fie,\nla Putna, unde i se vorbește de “puțina țărână, ce ar fi mirosit ca moaștele sfinților”, gasită în mormântul lui Ștefan cel Mare, la Dragomirna, la Solca. Inspirații destule, când “pieptul se cosește de încleștatele zvâcnituri ale inimii” (pp. 41-42), cât să ție o viată întreagă!\nAceste scrieri ar fi rămas însă necunoscute, contactul literar nu s-ar fi stabilit, - dovadă de unitate sufletească - între cele doua Moldove despărțite, dacă mișcarea pornită și condusă, până la ultimele ei consecințe politice, de Mihail Kogalniceanu, întors din Apus cu atâta bogăție culturală în sufletul lui mare, n-ar fi intervenit, strângând, deocamdată numai la munca scrisului, pe românii de pretutindeni, ca să afirme îndrazneț un ideal nou, prin revistele sale Dacia literară și Arhiva românească.\nÎn cea dintâi apare, la 1840, poema lui Stamati Gafița blastămată de părinți și o bucată lirică. Ele sunt trimese de bucovineanul C. Hurmuzaki, în curând el însuși însărcinat de moldoveni cu procese în Basarabia. Supt îngrijirea lui Kogalniceanu, cam pe timpul când Hurmuzaki se stabilește în Iași, apare aici admirabilul poem, de o spontaneitate unică, în care basarabeanul adună amintiri de cronică, aventuri din povești, cunoștință de datini pentru a face din ele, cu numele lui Ciubăr-Vodă și cu isprăvile fiului sau Bogdan, un “Orlando furioso” - pus și în titlu astfel - al românilor, operă neimitabilă, și astăzi încă plină de mireazma pe care o dă numai sinceritatea absolută unită cu un talent original și cutezător.\nÎn curând însă împrejurările scrisului românesc se fac mai grele. Greutăți răsar în calea noii reviste a tinerilor, Propășirea, la care Stamati nu colaborează. O revoluție se pregătește în Principate, și Rusia va veni s-o înăbușe, în toamna anului 1848. Trupele țarului vor rămânea până târziu, ani întregi. Un aspru regim împiedica vechile comunicații. Din Basarabia doar purtătorul unui vechi nume de revoltă, Hâncu, Iacov Daniilovici Hâncu, face un curs de românește la Petersburg, publicând o Gramatică și alegere de bucăți literare (1840; și “Concluzii” la 1847), dar limba română a lui Margela e acum “vlaho-moldovenească”. Și un om de treabă, cu simț al limbii celei bune, dar fără mari însușiri, Ion Sârbu, da doar la Chișinău (nu la Iași) Fabule după cei trei mari scriitori ruși (1853) și Alcătuiri originale (1852), care nu se mai pot ceti, cu toată simțirea reală din ele.\nIV Războiul Crimeii, evacuarea Principatelor de trupele rusești care începuseră un nou război cu Turcia, ocupând pământul ce ni mai rămâsese, aduseră o nouă manifestare a sufletului românesc în Basarabia, una care s-ar fi putut aștepta cu greu după ce preocupările “moldovenești” acolo ajunseseră acum, în scăderea lor, la gramatica “vlaho-moldovenească” a lui Hâncu și la Alcatuirile lui I. Sârbu.\nCântând “Moldova”, “țară frumoasă”, “pământul bun și îmbielșugat”,\nCu păduri multe și dese,\nCu izvoare bogate,\nunde e mândru ca străinului “ inima-i sare din loc” când vede “moldoveanca” din care va face soția lui, - poetul de la Chișinău nu înțelege decât colțul său basarabean, și doar dacă într-una din puținele lui fabule originale, Străina floricică, el arată în chip ascuns că inima lui dorea o mai largă patrie:\n- O, crinule, ce-ai pățit?\nDe ce-așa te-ai vestejit?\nUnde ți-i mireazma, frate?\nAu doară nu plouă de-ajuns?\n- Aleu, crinul a răspuns,\nSunt în străinatate.\nÎn prevederea putinței unui alt viitor, dacă nu va vibra cântărețul de la 1852 al acestei dureri, care pare a-și fi încheiat peste puțin zilele tulburate și amărâte - căci și fără influența unei atmosfere pesimiste din literatura contemporană rusească, el se pare a nu fi gustat mult din fericirea lui - se va găsi cine să exprime un nou și cutezător ideal.\nNu tânărul “basarabean” (născut la Cristineștii Hotinului în 1836) Bogdan Hâjdău, viitorul Bogdan Petriceicu Hâjdău (de unde B.P. Hasdeu), care-și făcuse studiile la Harkov, într-un mediu cu totul străin, de a trebuit să-și învețe din nou limba părintească, pentru a-i aduce pe urmă așa de mari servicii, ca învățat și chiar ca poet. Stăpânit cu desăvârșire de spiritul satiric, demonic al “inteligenței” rusești de atunci, care avea ca model existența tragică a unui Pușkin, a unui Lermontov, desprețuind viața în sine prea mult ca să și poată recunoaște în relativitățile zadarniciei și urâciunii ei o chemare, el venea, abia după realipirea la Moldova a celor trei județe de jos ale Basarabiei, în 1856, pentru a începe o carieră mare și tulburată de pasiuni ca judecător la Cahul. Ziarul plănuit de el în framântările pentru constituirea unei țări unite și liberale, România, având un program potrivit cu aspirațiile tineretului din Iași pe acea vreme, n-a apărut niciodată, iar cele dintâi publicații ale aceluia care se înfățișa ca un genial prinț exilat, întors în moștenirea sa pierdută, Foaia de istorie română, n-avea în sine nimic special basarabean și prea puțin chiar în legatură cu nevoile societății pentru care apărea. Am dat în Istoria literaturii, III (p. 298), dovezi despre foarte slaba cunoaștere a limbii înseși în care era redactată revista, care cuprindea totuși cea dintâi dovada a unei erudiții incomparabile și a unui spirit cu totul superior.\nAltfel e cu Stamati. Bătrânul, care trecuse de vrâsta în care se poate cere omului o adaptare la împrejurările noi, reîncepe încă din 1853, fără îndemn, se pare, ci din propria dorință de a folosi nației sale în noul pas înainte pe care-l făcea, colaborația sa la publicațiile moldovenești: almanahuri, calendare. Bucățile pe care le alege pentru aceasta, revizuind și întregind, transpuind adesea în alt spirit lucrări mai vechi, au un caracter istoric luptător. E vorba de gloriile, ce nu se pot uita, ale Sucevei, de fiica lui Decebal, de stejarul care, “nenorocos”, “tovarăși n-are”, ci este că\n…recrutul ce cu întristare\nPășind la strajă, sta singurel,\n- apolog în care nu se ascunde poate numai izolarea anilor săi cărunți. Și, când, la 1867-8, stăruințile harnicului Codrescu, care păstra din luptele pentru Unire și libertate tipografia ziarului Buciumul român, îl fac, în preajma morții, să se hotărască a publica, supt titlul de Muza românească (nu: “moldovenească”) din care a ieșit, de pe urma încetării lui din viață, un singur volum - o sumă de scrieri, în versuri și proză apar, dovedind ce schimbare adusese noul avânt național în sufletul acestui singuratec și uitat.\n“Desțeratul din Moldova în copilaria sa”, care cerea la 1863 “clasa de studii naționale la gimnazii” (p. 525), nu mai cânta pe vechea “laută a Moldovei”, care “ținea hangul la ospețele domnilor”, ci se gândește la Vrancea liberă, la Roman de acolo, eroul “Daciei”, la dacoromâni, la “scumpa noastră țară Daco-România” (p. 37). Dorul de patrie va fi dedicat, în 1861, “României”, și moto cuprinde această “doină veche” - și nu prea veche - a “unui prizonier la tătari”, căruia și fumul țării sale i se pare dulce și mirositor:\nAm fost și eu român,\nDar m-am făcut păgân,\nCăci, tânăr fiind,\nBietul meu pământ\nDe tătari călcat,\nEi sclav m-au luat.\nDe-acum numai moartea\nSă mă scape poate\nDe pagânătate. (p. 60)\nȘi ca să arate robul că măcar pentru urmașii săi pot veni alte zile, el îmbracă lupta între romanitate și slavismul rusesc în frumoasa alegorie poetică a lui Dragoș tinerelul domn român, Făt-Frumos moldovean, care merge să răpuie, în adăpostul lui de la Cetatea Albă, - cetatea de doi zmei păzită - pe păgânul (p. 33) Vronta uriașul, care ascundea acolo “Dochia răpită” - fărâma “basarabeană” a Daciei.\n","date":"16-05-2008","img":"https://axaneamului.ro/posts/magazine/axa-i/11/continuitatea-spiritului-romanesc-in-basarabia/images/0.jpg","permalink":"https://axaneamului.ro/posts/magazine/axa-i/11/continuitatea-spiritului-romanesc-in-basarabia/","series":["AXA ANUL I"],"tags":["Basarabia noastră cea de totdeauna"],"title":"Continuitatea spiritului românesc în Basarabia","youtube":""},{"author":"Dragoș Nicu","categories":null,"content":"Un lucru foarte ciudat s-a întâmplat zilele astea. Statul român, prin vajnicii ei reprezentanți la nivel administrativ, cu girul firmei de taximetre (nu-i dăm numele; “Siguranță și încredere” este sloganul lor) au furat mașina redacției din fața sediului.\nEi spun că nu ar fi așa. Că în baza legilor, ei au tot dreptul să ridice orice mașină parcată neregulamentar. Evident, la întrebarea “unde îți poți parca mașina regulamentar când pe o rază de 700-750 de metri nu există nici o parcare amenajată” - nu mai zic gratuită, că dealtfel toate taxele lor aberante sunt plătite la zi, răspunsul vine într-un ton de iritare maximă și dispreț... “n-am făcut eu legea dom`le! Du-te și ceartă-te cu ăia din Parlament!”\nEu de aici trag două concluzii: Statul iar m-a mințit când mi-a spus că eu plătesc poliția și că ea, de fapt, trebuie să mă servească, și de faptul că același Stat mincinos, mai este, pe deasupra, și incapabil să legifereze PENTRU cetățean, iar nu împotriva lui!\nBine, sunt malițios. Nu au furat-o, ci au parcat-o domniile lor regulamentar. Așa e! De fapt, polițiștii doar aplică legea. Ce-i drept, doar mașina redacției au luat-o de pe acea stradă (o Dacia 1310 din 1997 cunoscută și ca Harap-Alb), unde, vă asigur, nu mai era nici o altă mașină.\nȘi vă rog să nu vă gândiți că vreau să moară și capra vecinului! Primul motiv este expus mai sus. Alt motiv este că deja am simțit din partea vecinilor, redacția fiind situată într-un bloc, invidie. Adică mașina voastră stă într-un loc sigur și păzit. După reacția asta mi-am dat seama că trebuie să mă duc negreșit la domnii parlamentari, și cu rușine sinceră în suflet, să le cer iertare pentru gândul ce l-am gândit despre dumnealor. Legea aceea este pentru siguranța mașinii noastre.\nȘi atunci m-am luminat (ca într-o revelație patapieviceană). De fapt, acele taxe nu sunt deloc aberante, sunt ca domniile lor să STEA cât mai confortabil și să gândească pentru mine, pentru sănătatea mea, atât fizică (mașină nu ai, faci sport) cât și moral-creștină (nu mai înjuri coloanele de mașini interminabile din trafic). De fapt, toate taxele au rostul lor, deși ajung la aceeași venerabili domni, câteodată poate doamne. Că vă spun eu: nu mai gândiți că în spitale nu sunt medicamente - corpul creează singur anticorpi și învige boala (genial; oamenii mureau, înainte să se descopere medicamentele, pentru că ei nu au avut conducători capabili să se gândească la asta). Că în școli nu se face carte, ci “se dă o carte” (că doar n-o fi editură) nu-i problemă - cine-i deștept se descurcă singur, și apoi școala vieții contează mai mult. Exemplele sunt multe. Răspunsurile foarte simple. Recomandarea mea... nu mai gândi - că ei o fac mai bine decât tine!\nNu reacționa, că tot ei vor învinge - doar au adevărul de partea lor; nu contează că tu nu-l cunoști - e mai bine pentru tine!\nNu te mai zbate - până la urmă o să îți dai seama că este degeaba!\nNu te mai amăgi - ai să vezi că dacă ai două servicii ca să îți creezi, vezi Doamne, luxul de a supraviețui, la pensie o să îți dorești încă un serviciu să nu te plictisești așteptând la cozile, aproape “ceaușiste”, de la farmacie!\nDeși de atunci, ca un cetățean, model european de fabricație 2007, acceptat doar în genunchi la lupta pentru resturi, am încetat să mai gândesc, o întrebare tot nu îmi dă pace: În întregul lor sistem, Hristos unde este?\n","date":"16-05-2008","img":"","permalink":"https://axaneamului.ro/posts/magazine/axa-i/11/political-corect-egzarsaiz/","series":["AXA ANUL I"],"tags":["Politică"],"title":"Politicăl corect egzărsaiz","youtube":""},{"author":"George Mihalcea","categories":null,"content":"Imediat după Paști, orașele, comunele și satele au început să fie bântuite de un soi de animale ciudate, îndelung clănțănitoare, pe care aspectul biped și turtit dorso-ventral nu reușește, totuși, să le situeze printre oamenii normali, așa cum i-a lăsat bunul Dumnezeu… Este vorba, de bună seamă, de agenții electorali și despre candidații pe care îi promovează. La țară e cel mai comic. Câte două, trei, patru mașini, cu mărci și vechime variabile în funcție de potența partidului, dotate cu megafoanele rămase de la ultima retragere a minerilor din scumpa Capitală a Patriei, trec pe ulițele prăfoase cu viteză mică. Bruiate de scârțâitul membranelor sparte, ele, megafoanele, transmit un soi de mesaje pe care nu le ascultă mai nimeni, prin care bieților țărani li se vestește fericirea fără margini pe care o vor trăi dacă îi vor vota pe cutare, pe cutare, sau pe cutare. Imbecilii ocupanți ai mașinilor sunt, desigur, incapabili să audă înjurăturile azvârlite de oamenii ocupați cu plivitul țarinelor, necum să vadă scuipații celor prea mult mințiți.\nPreocuparea lor fundamentală este aceea de a se achita cât mai degrabă de sarcina de partid, pentru a trage, apoi, la crâșma satului, sau acasă la cel mai burtos politician local al formațiunii politice respective. Acolo, satisfăcuți de „munca” bine făcută, se pun pe chef și pe împărțit viitoarele funcții și, mai ales, fondurile. Desigur, dacă există suficientă potență financiară, cheful cu pricina îi poate cuprinde și pe sătenii dispuși să iasă la un mic și o bere pe cheltuiala celor care îi iau drept proști. În plus, s-a relansat moda pungilor cu însemne electorale, care pungi cuprind un chil-două de făină, un pui de găină mort de inaniție sau de bătrânețe și o pungă cu zahăr. Norocoșii au dat chiar și peste ciozvârte de miel, ori de câte o sticlă cu bere expirată sau cu vin contrafăcut… În orașe este și mai ridicol. Televiziunile, era să scriu tembeliziunile și nu greșeam deloc, oferă contra cost vaste spații de antenă spre folosul altor bipede, mai spălate, mai pomădate și mai trase la costume Armani. ACEȘTIA NU MAI PROMIT FERICIRE VEȘNICĂ DOAR ȚĂRANILOR, CI ÎNTREGII NAȚIUNI, ORIUNDE S-AR AFLA REPREZENTANȚII ACESTEIA, CHIAR DACĂ LOCUL ACELA ESTE O CULTURĂ DE CĂPȘUNI DIN SPANIA, SAU O ÎNCHISOARE ITALIANĂ ORI POLONEZĂ. Păsăreasca lor este doar ceva mai spilcuită, dar inventarul cuvintelor folosite depășește rareori numărul de o sută cinzeci. Culmea a constituit-o un candidat la primăria Bucureștilor, care promitea eradicarea corupției din instituția cu pricina, el urmând, dacă va fi ales, să-l înlocuiască pe unul din propriul partid, care a condus Capitala în folosul exclusiv al firmelor sale, umplând-o cu borduri MADE ÎN CHINA. Cât despre ceilalți, știm deja că se vor repezi ca hămesiții pe banul public chiar din secunda eventualei înscăunări. Au mai făcut-o și o vor mai face. Nu mai spun cât de repede l-au faultat pe unul, medic reputat, dovedit ca bun administrator și destul de bogat ca să fure mai puțin, pentru a-i bloca accesul pe listele electorale. Povestea e normală, câtă vreme individul este și destul de nebun ca să i se rupă în paișpe de comanda politică a partidului din care se trage ca senator, dacă nu-i convine ceva. ACUM, avem imaginea unei țări bântuite de false flașnete electorale, în care bipedele din rasa porcus politici-anus fac mare gălăgie pentru alegerile locale, încordându-și mușchii pentru alea cu adevărat grele care vor urma. Vorba aceea, avem o țară, cherem destul, ne porcim liberi și ne destrăbălăm așișderea. Aferim, bade Ioane, aferim bade Gheorghe, dar fă ce a zis un mare poet: TREZEȘTE-TE!!!\n","date":"16-05-2008","img":"https://axaneamului.ro/posts/magazine/axa-i/11/a-inceput-mareata-stupida-tevatura/images/0.jpg","permalink":"https://axaneamului.ro/posts/magazine/axa-i/11/a-inceput-mareata-stupida-tevatura/","series":["AXA ANUL I"],"tags":["Politică"],"title":"A început măreața, stupida tevatură","youtube":""},{"author":"Cola Nicea","categories":null,"content":"SAU DESPRE ISTORICUL FORMĂRII CETELOR DE LUPTĂTORI ROMÂNI PENTRU EMANCIPAREA POLITICĂ A ROMÂNIMII DIN MACEDONIA partea a III-a Peste câteva zile ne-am despărțit de cele două cete bulgărești și ne-am transportat la munte, în satele românești care aveau atâta nevoie de apărare. Pe drum ne-am oprit în satul grecesc Iavorța, spre a omorî vreun grec, dar n-am găsit pe nimeni. De frica represaliilor noastre, localnicii se retrăseseră în pădure și stăteau ascunși. Întrucât grecii omorâseră în satul Doliani pe românul Gherase, un om bătrân, împreună cu fiica sa, în timp ce se găseau la prășitul porumbului, în drum spre Cernova, întâlnind doi greci care transportau cherestea la oraș, i-am împușcat pe amândoi împreună cu catârii lor. Prin urmare, ochi pentru ochi, dinte pentru dinte.\nAtacurile dintr-o parte și de alta deveneau tot mai îndârjite. Comitetul grecesc voia să dea un atac în stil mare, adică să incendieze satul Xirolivad, chiar cu ajutorul armatei turcești care staționa în sat. Noi am aflat de acest lucru printr-o întâmplare stranie. Ofițerul turc din sat primise un ordin confidențial de la Comandamentul din Veria, cu următorul conținut: „Zilele acestea vor trece prin satul Xirolivad niște prieteni de-ai noștri. Dumneavoastră să le dați tot ajutorul spre a-și îndeplini misiunea. Parola va fi «plug» în limba turcă. La auzul acestei parole, voi să nu ieșiți din cantonamente.” Cum ofițerul turc nu era prea edificat asupra acestui ordin, se adresase învățătorului român, Sterie Duli din Xirolivad, confidențial, impunându-i sub prestare de jurământ să nu divulge acest secret. Desigur, învățătorul nu s-a ținut de cuvânt și pusese în gardă pe conducătorii comitetului din sat.\nPeste câteva zile, o ceată de antarți condusă de ofițerul Amalias, se așezase în apropiere de sat, cu scopul de a-l ataca. Au stat două zile în satul Castania, la colibele sărăcăceanilor (Sărăcăceani era un trib românesc grecizat de mult, păstori risipiți prin toți munții de la sud de versantul Balcanilor. Interesant este faptul că, deși nu știu românește, continuă totuși să se considere vlahi, adică români). Antarții s-au interesat de poziția satului Xirolivad, de tăria cetei armatolilor. Cum sărăcăceanii nu cunoșteau numărul nostru, le-au spus că suntem vreo patruzeci, plus mai mulți păzitori înarmați. Antarții au capturat un păstor român, l-au ținut toată ziua legat și au încercat să scoată informații de la el. Totuși, păstorul a izbutit să le scape din mâini, și cu toate cartușele trase după el, nu l-au nimerit. Ajuns în sat, el a adus vestea despre prezența antarților la colibele sărăcăcenești. Antarții, bănuind că românii s-au pus în gardă, nu au mai îndrăznit să atace.\nPăstorii români erau înțeleși cu sărăcăceanii astfel: armatolii români să nu-i atace și pe ei, iar ei, la rândul lor, să-i înștiințeze ori de câte ori de va pripăși vreo ceată de antarți. Întrucât sărăcăcenii nu și-au respectat angajamentul, ne-am hotărât să-i pedepsim, ucigând pe câțiva dintre ei.\nE o zicală românească: apa doarme, dar dușmanul ba. În timp ce ne aflam în pădurea Flamura din Xirolivad, trădați fiind, am fost împresurați de armata turcă. După o încercare care a durat cam o oră, am izbutit să ieșim din cerc, însă aici a fost rănit armatolul nostru Hrista Ciomu.\nUrmăriți de armată, n-am mai stat în Xirolivad, ci am coborât în satele bulgărești și ne-am unit cu ceata lui Traian Cucuda din satul Licoviște. În apropiere de acest sat era o moșie turcească, Braniata. Pe această moșie, niște albanezi musulmani din tribul gheg își făcuseră colibe și își pășunau caii. Gheghii intraseră în legătură cu grecii să omoare bulgari din Licoviște, pentru ca aceștia să părăsească satul și în locul lor să se stabilească gheghi din Albania. Dintru bun început, au împușcat chiar doi țărani bulgari. Așadar, trebuiau pedepsiți. Am împresurat colibele, le-am dat foc, am împușcat doi din ei, de asemenea și caii.\nAm fost informați că o ceată de antarți poposea la stânele românilor grecomani din Selia, anume la locul denumit Giuneapeni (jnepeni). Am încercat să-i înconjurăm, dar pândarul lor ne-a observat. Antarții au rupt-o la fugă, neavând poftă să se angajeze în luptă. Aceste fapte au avut loc în anul 1906-1907, înaintea loviturii de stat a junilor turci.\nDin Salonic ne-a venit o veste tristă. A fost omorât Vasile Jacachi, bun român, negustor într-un sat de lângă Veria, Macriguși. Era omul care ne-a dat cele mai prețioase informații. Iată cum a fost împușcat. La acest asasinat, poliția turcă a colaborat direct. Vasile Jacachi era însoțit de Vasile Zeana, salariatul școlii superioare comerciale române din Salonic. În timp ce erau amândoi în tramvai, un terorist grec trage în Jacachi și îl omoară. Vasile Zeana pune mâna pe asasin și îl imobilizează, însă un comisar turc, care se afla în tramvai, îl arestează pe Zeana, acesta protestează, însă între timp asasinul dispare, bineînțeles ajutat de comisarul turc.\nNe-am propus să-l răzbunăm. După divulgările făcute de Agras, știam că toate uneltirile împotriva românilor porneau de la mitropolitul grec din Salonic. El făcea rapoartele către Silogul din Atena și, în același [timp, era] omul de legătură dintre antarți și autoritățile turcești. Urma deci să fie asasinat mitropolitul. Mihali Handuri n-a vrut să se tragă la sorți, ci a cerut să i se dea cinstea de a fi ucigașul unui mitropolit grec. Înarmat cu acte false și însoțit de un ghid care cunoștea bine Salonicul, au depistat casa mitropolitului, totuși, conspirația transpirând, autoritățile turcești îl arestează și îl condamnă la moarte, însă nu a fost executat, deoarece între timp survine constituția democratică a junilor turci și este grațiat. După arestarea lui Handuri am rămas eu ca șef al cetei românești.\nNe venise ordin de la ceata bulgărească a lui Vani Manafi să mergem să ne aprovizionăm cu muniții. Vani Manafi era șeful nostru ierarhic. În momentul acela se afla la Gramaticova, iar noi la Xirolivad, cale de o zi și o noapte.\nȚăranii bulgari din satul Arsen ni s-au plâns de beiul turc, proprietarul moșiei unde lucrau țăranii ca clăcași (Țăranii bulgari și greci pe vremea stăpânirii otomane erau clăcași pe moșiile beilor, numai românii au fost totdeauna liberi. Ei n-au cunoscut șerbia. Satele românești se bucurau de statutul de chefalohori, adică nu aparțineau nici unui stăpân). Beiul se ducea din când în când pe la moșie și se informa asupra acțiunii cetnicilor, după care înștiința autoritățile turcești. Într-o zi, pe când venise la moșie, l-am capturat, l-am dus în pădurea de lângă satul Mesimeri, l-am anchetat despre toate informațiile [pe] care le dăduse, și l-am executat. Autoritățile au luat măsuri și au trimis potera împotriva noastră. Ne-au descoperit că suntem în pădurea Mesimeri și ne-au împresurat. Manafi era chiar din acel sat și cunoștea bine pozițiile ocupate de armata turcă. Am ales un loc unde am crezut că va fi mai ușor de străpuns. Noi eram 15 oameni. Am angajat o luptă corp la corp, crâncenă. În această ciocnire au fost răniți grav doi din tovarășii noștri. A fost împușcat ofițerul turc care comanda detașamentul, un soldat mort. Ceilalți au luat-o la fugă. Am luat sabia ofițerului, iar de la soldat arma Mauzer. Pe răniții noștri nu i-am lăsat să cadă în mâinile inamicului. Unul din ei era rănit la gură, deci putea să meargă, celălalt la ambele picioare, și l-am luat în cârcă până am ajuns în Balta Ianița. Aici am cumpărat medicamente din orașul Ianița și s-au vindecat. Între timp ne regrupăm, venind aici ceata lui Coliman și a lui Traian Cucuda.\nDe la Vodena ne vine știrea că preotul din satul Nisia, cândva înfocat exarchist (Biserica bulgară, după desființarea patriarhiei de Ohrida, nu mai recunoștea jurisdicția Patriarhiei din Constantinopole), organizatorul comitetului bulgăresc, devenind apostat, s-a pus în slujba inamicului, în următoarele împrejurări:\nFiind arestat ca terorist, a fost condamnat la 20 de ani de muncă silnică. Întrucât organizația grecească avea nevoie de el spre a și-l face informator, intervine pe lângă autoritățile turcești și este grațiat, cu condiția să devină patriarhist. Preotul a început să dea toate informațiile cu privire la mișcările noastre și ale bulgarilor, așadar trebuia pedepsit. Preotul obișnuia să se ducă în toate zilele de târg la Vodena, unde se întâlnea cu cei cărora le dădea informațiile. El însă nu pleca singur, ci însoțit de un grup numeros de soldați turci. Într-o zi de târg l-am pândit la marginea unei păduri și, când a trecut prin dreptul nostru, am tras și l-am rănit, însă a putut să fugă, întrucât noi a trebuit să angajăm lupta cu soldații care îl escortau. Au căzut morți trei soldați, iar noi am pierdut pe un tovarăș scump, anume bulgarul Mihalceto. Fiind rănit grav, nerecuperabil, șeful cetei, Coliman, spre a nu cădea viu în mâinile adversarului, i-a descărcat pistolul în tâmplă și a murit. I-am luat arma, precum și armele soldaților căzuți. Locul unde s-a dat lupta era situat la câțiva kilometri de orașul Vodena.\nDupă aceste isprăvi am plecat toate cetele spre Sborsko, unde aveam depozitul de muniții. Eram în total vreo 35. După ce ne-am aprovizionat cu [muniții], fiecare ceată a plecat în sectorul ei, dar am fost trădați. Am mai poposit câtva timp la Gorno Rodivo, în pădurea Blavoda. Coliman a rămas locului, căci era sectorul lui. Traian Cucuda a luat-o spre sud, la Vestocop, iar noi cu Vani Manafi în satul bulgăresc Gugova, de lângă satele românești Paticina, Gramaticova. Trădați fiind, armata turcă împresoară satul. Ne-am despărțit în două cete, una sub comanda lui Vani Națu din Rosilova, iar cealaltă, cu noi împreună, sub comanda lui Vani Manafi. Am încercat să ne strecurăm, dar toate pozițiile erau ocupate. Am căutat să intrăm în Balta Bladova, dar și balta era păzită. A trebuit să angajăm lupta. Armata turcă era formată din soldați de elită, avgitabur (vânători de munte), instruiți special pentru urmărirea cetelor. La această ciocnire a căzut eroic viteazul Vani Manafi, luptător neînfricat pentru autonomia Macedoniei, și Carageata. Din informațiile care ne-au parvenit după două zile, dintre soldați au căzut opt. Ceata lui Vani Națu n-a intrat în luptă, căci la auzul împușcăturilor, toată armata se concentrase împotriva noastră. Noi, scăpând din această cursă, ne-am dus la Paticina, apoi la Gorna Rodivo, unde se afla Coliman, și i-am povestit totul. Coliman știa de întâmplarea noastră și de cine am fost trădați.\nÎn satul Cornițelova era un detașament turc comandat de un ceauș (plutonier). Ceaușul teroriza populația bulgărească din sat, nu-i lăsa să iasă la munca câmpului (spre a nu lua contact cu cetele și a le aproviziona). O delegație de țărani bulgari se adresează lui Coliman, ori părăsește regiunea, ori îl lichidează pe ceauș. În fiecare sâmbătă ceaușul pleca la Vodena pentru aprovizionarea armatei, dar nu pleca singur, ci după ce trimitea o patrulă de avangardă înainte. Întrucât soldații plecau pe jos, ei porneau la drum cu un ceas mai devreme, iar ceaușul, călare, îi ajungea din urmă mai târziu.\nNoi eram patrusprezece la număr. am pus țărani să ne semnalizeze atunci când va trece avangarda prin fluturare de batistă albă, iar când va trece ceaușul, prin batistă roșie. Țăranii ne-au rugat să nu-l omorâm, ci să-l prindem viu și să-l împușcăm departe de hotarul lor, spre a nu avea urmări de pe urma autorităților.\nZis și făcut. Ne-am pus la pândă la stânga și la dreapta drumului, în niște tufișuri, iar când să treacă ceaușul, am sărit patru inși, am înhățat calul de frâu, l-am dezarmat, l-am legat și apoi ne-am transportat lângă satul bulgăresc Pociup. Anchetat, ne-a mărturisit că a luat parte la lupta din Gugova, unde au fost omorâți Manafi și Carageata. A fost executat departe de satul Pociup, iar calul l-am slobozit în altă parte. Patrula avangardă, care ajunsese la Vodena, a așteptat să vină ceaușul, dar degeaba. În cele din urmă au anunțat autoritățile superioare. Autoritățile și-au dat seama de ce s-a întâmplat, de aceea au trimis potere grele să-l găsească, viu sau mort, dar n-au găsit nimic. Coliman a prins un țăran turc din Meglenia și l-a trimis la șeful districtual Vodena, cu următorul bilet scris în limba turcă: „Ceaușul, comandantul detașamentului din satul Cornițelova, a plecat în lumea cealaltă să ducă salutări și să ceară iertare lui Vani Manafi, pe care el l-a împușcat în lupta din satul Gugova.”\nNoi am părăsit regiunea, spre a nu ne descoperi poterele. După zece zile de la atacul contra ceaușului, antarții greci au incendiat zece case ale fruntașilor din satul bulgăresc Pojarsko. În Pojarsko grecii nu reușiseră să facă nici un prozelit. Antarții erau în înțelegere cu jandarmii turci, care le-au înlesnit opera de incendiere. Cu o zi înainte de incendiere, casele respective au fost percheziționate. Incendiul a avut loc ziua în amiaza mare. Antarții au operat nestingheriți de jandarmi, se spune chiar că în timpul nopții au fost găzduiți la postul de jandarmi. La acest atac greco-turc, satele bulgărești din jur au fost cuprinse de groază. În timpul acela făceam parte din ceata lui Coliman. Ne-am hotărât să acționăm prompt. În apropiere de satul Gorna Rodivo, unde ne găseam noi, este satul Tresino, cu populație mixtă, bulgari și turci. În acest sat propaganda grecească a izbutit să facă vreo cincisprezece bulgari grecomani. Din când în când satul era vizitat de mitropolitul din Vodena, care trasa sarcini agenților grecomani din Tresino. Se vorbea chiar că acești bulgari grecomani erau în legătură cu incendierea caselor fruntașilor autonomiști bulgari din Pojarsko.\nColiman a luat măsuri pentru incendierea celor cincisprezece case de bulgari grecomani. S-au dat dispoziții, ca în ziua sorocită să mai vină vreo treizeci de oameni de prin satele bulgărești care [erau] bine organizate, fiecare sat având câte zece oameni înarmați, gata oricând pentru acțiune, cum s-ar zice, era un fel de miliție populară. Noi eram 20 de oameni. Am stat toată ziua în sat, găzduiți pe la casele bulgarilor autonomiști. Eram aprovizionați cu câte 2-3 litri de petrol amestecat cu cenușă. Însoțiți de curierii din sat, ne-am postat câte trei oameni la fiecare casă de grecoman. La ora fixată, am început să dăm foc la ușile caselor. Când s-au trezit oamenii, casele ardeau deja. Au început să sară prin ferești. Noi aveam ordin să-i împușcăm. Unii din ei aveau arme și trăgeau în noi. Populația turcă, precum și jandarmii, au deschis foc și ei. Coliman s-a suit pe o ridicătură de teren de lângă mahalaua turcească și a început să strige cât îl țineau puterile, că cetnicii nu au nimic cu turcii. Populația turcă să-și vadă de treabă și nu i se va întâmpla nimic. O parte din noi am înconjurat postul de jandarmi, spre a nu-i da posibilitatea să intervină. Soldații trăgeau în vânt pe nimerite. Am stat până când casele au început să ardă bine, după aceea ne-am retras la Gorni Rodivo, la locul denumit Țarven Camen, de lângă satul Paticina. Un curier ne-a adus ordin din Veria, să ne retragem în sectorul românesc, spre a apăra satele Selia, Doliani, Xirolivad, Gramaticova, Cândrova.\nÎn primăvara anului 1908, antarții au măcelărit turmele celnicului român Toli Hagigogu, circa trei mii de oi și capre, și au ucis cinci păstori, spun cinci, deoarece cu un an în urmă au fost uciși încă opt păstori. Culpa? Nu s-au supus poruncii lui Akritas de a-și retrage copiii de la școala românească.\nNoi am mai fost înștiințați că o numeroasă ceată de antarți va ataca în satul Durmani turmele mai multor români.\nAm luat măsuri să contracarăm atacul. În ceată am mai primit încă doi oameni din Doliani și Veria, astfel ne socoteam destul de tari spre a zădărnici planul grecilor.\nAflând că suntem tari, antarții n-au îndrăznit să atace târlele din Durmani, ci s-au abătut la turmele lui Hagigogu, unde au comis măcelul pomenit mai sus, în timp ce noi îl așteptam la Durmani, distanță de mai bine de zece kilometri.\nNe-am hotărât să ne răzbunăm imediat. Cum? Incendiind cartierul grecesc din orașul Veria.\nÎn orașele din Macedonia fiecare grup etnic își avea cartierul lui. Astfel, în Veria era cartierul grecesc, românesc, turcesc și evreiesc. Orașul Veria, anticul Bereia sau Beroia, este unul din cele mai vechi orașe din Peninsula Balcanică. Aici istoria vorbește la tot pasul. Apostolul Pavel, predicând, a întemeiat aici una din primele sale biserici creștine. Undeva în oraș există o stâncă, un fel de stânca Pnyx (de unde oratorii atenieni își rosteau discursurile) al Veriei. Tradiția spune că de pe această stâncă a vorbit apostolul neamurilor. Orașul are o rețea de canalizare foarte bună. Râul care alimentează orașul cu apă, Anadere, de la sursă încă se împarte în două. O parte e condus pentru alimentarea cu apă a mai multor mori, iar cealaltă, după ce trece printr-o conductă care trece pe sub deal și despre care poporul vorbește că datează din antichitate, e dispersat în oraș. În oraș se întâlnesc multe cișmele și o foarte mare fântână arteziană (sindrivan). Planul nostru era să distrugem conducta chiar la intrarea sub deal. Rămas fără apă, întrucât casele din Veria erau construite din scândură, am fi putut da foc la câteva case de la periferie, și apoi întreg orașul din partea grecească ar fi devenit o mare de flăcări. Totul era pus la punct. Așteptam doar ordinul să acționăm. Vreo douăzeci de oameni de ai noștri, un fel de miliție populară, erau înarmați cu târnăcoape și lopeți pentru distrugerea conductei. (În text este scris cuvântul canal, sub formă de canal intră pe sub deal, noi însă am înlocuit cuvântul canal prin conductă).\nTocmai când eram gata să acționăm, am primit instrucțiuni din Veria și Doliani, să stăm pe loc. Ni se spusese: „Este ușor să distrugi un oraș, dar este foarte greu să-l construiești, mai ales când este vorba de un oraș istoric. Ne va condamna posteritatea și riscăm să intrăm în istorie ca ucigași ai urmelor Apostolului Pavel.” Însuși celnicul Hagigogu, cel ale cărui turme fuseseră măcelărite, ne-a trimis vorbă printr-unul din feciorii săi, să renunțăm la acest plan. Comunitatea română din Doliani a trimis în persoană pe preotul Papatanase (popă habotnic), rugându-ne să nu facem acest sacrilegiu, incendiind un oraș care numără 70 de biserici, unde a vorbit apostolul ginților și se află moaștele Sfântului Antonie. La fel, bătrânul celnic Petre Badralexi a trimis pe cineva din oamenii lui, spunându-ne să renunțăm la acțiune. Ni se spusese că se așteaptă din Occident o comisie care să cerceteze la fața locului cele ce se petrec la noi.\nÎn iarna anului 1906-1907 a venit în Balta Ianița inspectorul general al cetelor bulgărești, Boris Sarafof. Era însoțit de un ziarist american, pare-mi-se, după cât îmi aduc aminte, de la Daily Herald, și a stat aproape o lună în Baltă. A vizitat și coliba noastră, „Vlașca ceta”, și a stat cinci zile printre noi. La plecare a dăruit lui Mihali Handuri pistolul său automat, un Mauser.\nSarafof s-a declarat mulțumit de activitatea noastră, ne-a vorbit de vechea prietenie dintre români și bulgari, de pe vremea domniei fraților asănești, de buna înțelegere care există de veacuri între cele două naționalități din Macedonia și de faptul că eram la punct cu știrile politice, întrucât prin Salonic noi primeam regulat ziare românești din țară și mai ales franțuzești. Țăranii nu știau cine este, bănuiau însă că este o căpetenie mare, de aceea își ziceau între ei: „Doide voivoda” (A venit voievodul). Într-o zi venise vorba despre asasinarea lui Ștefan Mihăileanu, la București. Ne-a spus textual: „Să nu credeți că l-am ucis pe Ștefan Mihăileanu pentru faptul că era român. Organizația noastră condamnă la moarte pe toți acei care trădează poporul macedonean, indiferent de grupurile etnice care alcătuiesc acest popor. Grecii ucid pe români și pe bulgari pentru că nu vor să devină greci, spre a-și crea mai apoi, din teritorii care nu le aparțin nici istoricește și nici din punct de vedere etnic, o Grecie mare. Ștefan Mihăileanu nu e singurul caz. Știți doar că tot organizația noastră l-a omorât și pe Tachef, în timp ce era primul ministru al Bulgariei, pentru faptul că Tachef se pronunțase pentru încorporarea Macedoniei la statul bulgar, nu la obținerea independenței sale.” Totuși, ironia soartei, după ce s-a întors din Bulgaria, după vreo două luni, a fost asasinat și el, împreună cu profesorul Garvanof, chiar în casa lui, de Panița. La rândul lui, Panița, socotit trădător al cauzei macedonene, refugiat în Austria, a fost asasinat de Menca Cârnicit, soția de mai târziu a lui Ivanciu Mihailof, marele luptător pentru dreptatea poporului macedonean.\nÎn primăvara anului 1907 ne venise trista veste din orașul Bitolia, că șeful cetei destinate pentru Pind și Tesalia, Alexandru Coșca, a fost omorât într-o luptă cu armata turcă, în satul Slivița de lângă lacul Prespa. Restul cetei scăpând, condusă de Sterie Millioru și Gachi Marami, a ajuns în Pind, a trecut în Tesalia pe teritoriul grec până la Volos și, după ce a dat câteva atacuri, s-a întors din nou în Pind.\nÎn Pind, ceata lui Milioru a dus lupta cu bandele grecești care erau conduse spiritual de Episcopul Emilianos din Grebena. Într-o zi, în timp ce se afla în vizită canonică în episcopie, Milioru l-a pândit și l-a împușcat.\nO altă ceată românească a trecut în Epir, în părțile orașului Ianina, condusă de Scupra, Budas și Nicu Balamoti. Pentru nimicirea acestei cete, guvernul grec a pus un mare premiu, totuși ceata s-a întors cu bine în Pind, în sectorul Vlahuhori.\nÎnsă premiul a rămas tot premiu. Chiar după proclamarea constituției junilor turci, Nicu Balamoti a fost ucis de niște greci, la o petrecere, lângă lacul Ianina. Semnificativ este faptul că nici în regiunea Ianinei nu există greci. Epirul este locuit de albanezi și români.\nEpiscopul grec din Castoria, Fotios, turba de necaz că n-a putut face nimic în regiunea Prespa, deși conlucra pe față cu autoritățile turcești. Prin agenții lui, promițând mari sume de bani, a încercat să-l atragă pe Mitru Vlahu, șeful unei cete, să se pună în slujba cauzei grecești. N-a reușit, pentru că solii pe care îi trimetea episcopul, Mitru Vlahu îi împușca. Totuși, episcopul a reușit să-l convingă pe voievodul bulgar Cota, din satul Rulea, în schimbul a șase lire pe lună, plătite anticipat pentru timp de jumătate de an, adică în total 36 de lire, ca să-l prindă pe Mitru Vlahu și să convingă pe bulgari să renunțe la exarhism și să redevină patriarhiști. Dar Cota din satul Rulea n-a reușit în acțiunea lui. Din ordinul lui Mitru Vlahu, toate satele îl urmăreau, de aceea stătea ascuns pe la rudele sale. După șase luni, Cota a trimis un sol la episcop și i-a cerut alte 36 de lire, simbrie anticipată pentru o jumătate de an. Episcopul a ripostat că nu-i poate plăti, fiindcă nu a făcut nimic pentru cauza grecească. Cota i-a trimis atunci episcopului o scrisoare, că dacă nu îi dă banii, va merge la Castoria și îi va reteza capul. Episcopul întrebase pe aducătorul scrisorii, unde se află prietenul său Cota. Fără să-și dea seama, curierul divulgase ascunzătoarea lui Cota. Imediat episcopul l-a denunțat la autoritățile turcești; prins, a fost judecat și condamnat la moarte. Execuția a avut loc în piața Atpazar din Bitolia.\nTrebuie să menționez că acest Cota își dăduse drept ostatici pe cei doi băieți ai lui, care, duși la Atena, au fost instruiți la școlile grecești și au devenit apoi din bulgari elines bulgarofoni.\nSpre a masca denunțul făcut de episcop, grecii au preluat cadavrul lui Cota și l-au înmormântat cu mare alai.\nPentru că nu i-a reușit planul, Episcopul Fotios – mai ales după ce Pavlos Melas, comandantul suprem al forțelor de antarți din vestul Macedoniei, împreună cu un alt șef, Caravanghelis, fuseseră prinși și omorâți de Mitru Vlahu – cu ajutorul bandelor grecești susținute de armata turcească, a pus la cale asasinarea câtorva români din satul Pleasa, pentru că nu au consimțit să închidă școala românească din sat.\nÎn părțile Coriței acționa o ceată românească condusă de Coconeși și Nastu.\nÎntr-una din vizitațiile sale canonice, Coneși Tuna (Naum) l-a pândit pe „sfântul episcop” și l-a ucis prin părțile Bigliștei.\nTrebuie să menționez faptul că acest „sfânt episcop”, într-o vizită canonică în satul Zagoricen, a chemat pe fruntașii bulgari din sat și le-a spus să renunțe la exarhat și să accepte autoritatea Patriarhiei din Constantinopole. Bulgarii au răspuns că ei rămân credincioși bisericii exarhale. Episcopul a poruncit atunci bandelor grecești, care au tăbărât în sat și au trecut prin ascuțișul sabiei [pe] toți bărbații și femeile [pe] care i-au găsit în sat. Numărul celor uciși se ridică la 80 (cifrele sunt luate după organul comitetului grec, Makedonikos Agon, care considerase drept o mare faptă patriotică acest măcel comis de antarți împotriva apostaților bulgari).\nDintre toate satele locuite de români antigrecomani, regiunea Meglenia a fost cea mai crunt lovită de antarți.\nȚinutul Megleniei, o enclavă lingvistică cu un dialect aparte de cel macedo-român, mult mai apropiat de dialectul daco-român, însă, ca și acesta, foarte bogat în slavisme, numără următoarele sate: Livezi (sat mare, locuit de gramosteni), Oșani, Cupa, Luminița, Berislav, Lundzini, Huma, Țărnareca, toți creștini ortodocși, iar Nânta și Fușteni locuite de români islamizați.\nÎntrucât în Meglenia nu existau nici greci, nici grecomani, propaganda grecească a întrebuințat toate mijloacele permise și nepermise spre a-și face prozeliți. Începând din preajma Salonicului și până în nordul Vardarului, satele bulgărești erau toate organizate militărește și toate militau pentru autonomia Macedoniei. Propaganda grecească își făcuse în cele din urmă un adept aici, anume Iorgachi, român din satul Belcameni, mare exploatator de păduri în ținutul Strumița; după ce a conlucrat cu organizația bulgărească de sub conducerea voievodului polcovnic Iancof, a trădat cauza macedoneană. Astfel a trecut în Grecia, unde a organizat o bandă de 70 de antarți și apoi, cu consimțământul autorităților turcești, s-a întors pe teritoriul turcesc, cu scopul de a prinde pe voievodul Apostol. Bulgarii însă i-au jucat o festă renegatului Iorgachi, anume, au anunțat comandantul detașamentului care cantona în satul Petrovo, că la o anumită casă stă ascuns voievodul Apostol, când în realitate respectivul nu era altul decât Iorgachi. Împresurat, Iorgachi se predă fără luptă. În zadar protesta el că acțiunea sa nu este îndreptată împotriva autorității de stat, ci împotriva bulgarilor și a românilor autonomiști. Transportat la Salonic, este condamnat numai de formă la trei luni închisoare.\n(va urma)\n","date":"16-05-2008","img":"","permalink":"https://axaneamului.ro/posts/magazine/axa-i/11/memoriile-capitanului-cola-nicea-iii/","series":["AXA ANUL I"],"tags":["Politică","Istorie"],"title":"Memoriile căpitanului Cola Nicea III","youtube":""},{"author":"Mihai Eminescu","categories":["Politică"],"content":"Teoria păturii superpuse (1881) Eminescu crede în adevărul teoriei atât de adesea susținute de el și ne spune că tocmai fiindcă-i adevărată, teoria a produs o impresie penibilă asupra celor atinși de ea. El ne spune că străinii au ajuns să acapareze toate ramurile vieții publice. Susținerea teoriei nu are folos practic pentru conservatori, dar conservatorii nici nu urmăresc așa ceva. Practici în țara noastră sunt numai liberalii care prin negoț de palavre se îmbogățesc și parvin. Teoria are însă însemnătatea ei, căci pune în evidență faptul că pentru conservatori principiile sunt mijloc pentru păstrarea predominării rasei române, nu pentru câștig.\nStatul român nu trebue lăsat la bunul plac al unor venetici, el nu trebue să devină un fel de Americă. Statul român trebue să-și primească soarta și caracterul de la elementul istoric. Mediul social însă permite ieșirea la suprafață numai a elementelor decăzute, iar elementele sănătoase ajung să fie exploatate de cele parazitare.\nArticolul fără titlu a apărut în Timpul (VI) 1881, 6 August. N’a fost încă reprodus în nici o ediție a lui Eminescu afară de aceea a clasicilor comentați.\nCăutând a esplica etnologic antagonismul atribuit moldovenilor contra muntenilor am găsit că bărbații de peste Milcov nu înțeleg sub cuvântul “muntean” populația istorică a Țării Românești, una și aceeași în toate provinciile, ci o pătură superpusă, neistorică, imigrată de curând prin orașe, din care se recrutează partidul roșu, rămânând ca populațiile vechi sau pe deplin asimilate să se grupeze, ceea ce și fac, sub cu totul alte formule politice decât cele cosmopolite ale membrilor societăților internaționale.\nAceastă teorie a produs, ca orice adevăr, o impresie penibilă asupra celor ce cred a avea cuvinte să se simtă atinși de ea; le-a produs un fel de spaimă de ei înșii, precum se cutremură eroii lui Eschil când simt neînduplecarea fatalității; le-a produs poate salutara îndoială dacă în adevăr ar fi ei aceia cărora li se cuvine misiunea naturală și înnăscută de-a reprezenta un popor din care, în definitiv, nu fac parte decât din întâmplare și prin strecurare pe furiș.\nArgumente în contrariu cari ar invalida teoria noastră nu se prea pot aduce. Evidența nu se poate tăgădui, deși un asemenea mister public nu se mărturisea, fie din cauză de oportunitate, fie pentru alte considerații.\nÎmplerea Parlamentului și a funcțiilor cu noi fanarioți de proveniență proaspătă, falsificarea vieții intelectuale și politice a poporului prin capete de formațiune hibridă, incapabile de o activitate intelectuală, toate acestea se impun vederii; autohtonul simte că nici limba, nici înclinările, nici maniera lui de-a vedea nu pot fi reprezentate de cranii c-un dram de creier, supus la ramolisment. Studii craniscopice comparative ar fi de folos, și tineretul Facultății de Medicină și-ar câștiga un merit comparând încăperea cubică a unui craniu în adevăr dacoromanic cu strâmtoarea acelor scorburi găunoase în cari rezidă sterilitatea intelectuală și perfidia partidului roșu.\nDeclamațiile și asigurările solemne de patriotism nu ajută nimic în cestiune, întru cât e etnologică. În privirea politică, punerea tezei poate fi oportună sau inoportună, practică sau nepractică, dar numai din punctul de vedere al celui care-o judecă, nu din acela al adevărului în sine. Pentru meritele reversibile financiare ale grupului Carada? C. A. Rosetti, pentru poeziile neogrecești ale lui Serurie, cestiunea e și inoportună și nepractică.\nSă sperăm că va avea alt înțeles pentru distingerea între ceea ce e tipic românesc și în adevăr național pe de o parte și între importațiunile de tot soiul ce se pretind naționale.\nFără atitudinea declamatorie a ziarului francez din Capitală, mai obiectiv, dar totuși numai din punctul de vedere al oportunității, ne răspunde “Cumpăna”, ziar redijat de tineri evrei.\nFoaia aceasta ne zice că “teoria noastră nu are nici un folos practic pentru partidul conservator”.\nPoate că folos practic și partid conservator sunt o contradicție în adjecto întru cât [î]i privește pe conservatori. Practice sunt Caradalele, cari știu a utiliza tot în afaceri ale țării cele patru clase primare sau Codul Boerescu în așa chip încât ajung directori de drum de fier și de bancă și milionari. Practic e d. C. A. Rosetti, care pune pe Giani să-i stipuleze o plată de zeci de mii de galbeni pentru negoțul de palavre exercitat de la 1857 încoace. Auzit-au cineva de vrun roșu care, în politică, să fie atât de nepractic încât să piarză un ban? Miniștrii dați în judecată de acești virtuoși se disting prin absoluta lipsă de simț practic întru cât [î]i privește, căci au ieșit săraci, căci au fost oameni de stat în socoteala averilor lor private, și sacrificiile ce le-au impus celor mai mulți pozițiunea lor oficială le-a jignit multora interesele și avutul lor. Cine-a sărăcit dintre roșii, afară de bieții Golești cari au luat-o la serios? Dar Goleștii erau boieri de neam și autohtoni, deci, ca atari, nu s-au uitat la folosul practic, lăsând în seama d-lui C. A. Rosetti admirabila calitate de-a concilia interesele sale private cu rolul de martir, de exilat, de prigonit, pe care l-a știut juca în perfecțiune. Martiriu și patriotism ce se traduce în practică în pensii reversibile, în lefuri exorbitante create ad-hoc, în sporirea cu 40 la sută a bugetului cheltuielelor, în urcarea birurilor, în înmulțirea datoriei publice ș.a.m.d.\nCât despre folosul practic pentru ideile conservatoare, el e evident. Formula unei organizații conservatoare, abstracție făcând de țară și de poporul istoric, se dovedește a fi sterilă și lesne de escamotat. Vedem că roșii, maieștri în precupețirea unor asemenea formule, au devenit peste noapte din republicani monarhiști și că primesc orice program politic, numai la putere să rămâie. Treaba lor să răsucească și să falsifice principiile conservatoare și să pretinză că sunt ale lor.\nPentru noi principiile sunt un mijloc pentru păstrarea predominării rasei române în țară; pentru ei un mijloc de-a rămânea la putere și a escamota încrederea celor lesne de amăgit. Lupta trebuie să devie mai substanțială și s-apropie timpul în care, în genere, deosebirea între idei conservatoare și liberale, între idealuri abstracte de organizație va căta să înceteze.\nLupta se va naționaliza. De o parte vom întâlni fanarioții și străinii, de orice credințe politice ar fi, de alta românii proprii și în realitate asimilați, abstracție făcând de principii politice.\nEvreii au zis Congresului de la Berlin: “Sau țara să fie cum o vrem noi sau să nu fie”. Un apropiat viitor va zice: “Sau țara aceasta să fie în adevăr românească, sau nici nu merită să fie”.\nDe unde să rezulte în adevăr obligațiunea pentru țăran ori pentru fostul boier să se lupte în război sau să plătească dări pentru ca Caradalele și Goldnerii de toate categoriile să aibă liniștea și mijloacele de-a-i exploata în bună voie?\nOare poporul nostru nu are altă misiune pe pământ decât de-a plăti pensii reversibile dlui C. A. Rosetti și a muri în război pentru a pune fundament siguranței falimentelor frauduloase?\nEspresia etnologică și geografică a statului român să nu fie decât un pretest pentru Chirițopoli de a-și face mendrele, pentru ca străinii să se îmbogățească și să se încarce cu onorile create în numele acestui popor?… Țara Românească nu mai e decât ocazia dată unui grec ca d. C. A. Rosetti de a se gera în om de stat și de a-și face nume? E condamnat acest popor ca paginele istoriei lui să fie mânjite de indivizi străini, fără ca aceștia să justifice prin muncă sau inteligență o asemenea suplantare?\n“Cumpăna” ne citează însă state în cari împrejurările ar fi ca și la noi: Statele Unite și Belgia.\nSunt tocmai statele contra comparării cu cari am protestat totdauna. Amândouă formațiuni nouă, fără caracter național propriu, în cari originea locuitorilor e indiferentă, amândouă fără trecut. Tocmai cerința de-a lăsa România să se prefacă într-o Americă sau o Belgie a Orientului este aceea căreia ne opunem din toate puterile. Nouă nu ne e deloc indiferent elementul ce are a determina caracterul și soarta acestei țări. Pretindem în mod absolut ca el să fie acelaș care-a determinat caracterul țării de la 1200? 1700 și de la 1821? 1866. O țară care ar apuca căile americanismului deplin devine indiferentă pentru român și e cel mult o espresie geografică, o firmă, un otel, nu o patrie, nu un stat național.\nDar, zice “Cumpăna”, atât în lumea fizică cât și [în] cea morală există și domnește numai ceea ce are puterea intrinsecă de-a exista și domni. Este o ciudată filozofie aceea care se silește a demonstra că elementele putrede, că decrepitudinea poate doborî și stăpâni elementul sănătos și viguros.\nPoate fi ciudată filozofia aceasta, dar nu e mai puțin adevărată. Puterea intrinsecă de-a exista și domni nu este absolută, ci atârnă de la mediul în care se exercită. Când un popor încape de ex. sub dominațiunea străină, învins prin superioritatea numerică, elementele sale viguroase și statornice vor rămânea jos, iar cele cari se vor adapta mediului nou al robiei, lingușitorii, mincinoșii, viclenii, se vor ridica. Astfel grija cea dentâi a fanarioților a fost de-a desființa armata noastră, corp cu corp, pentru a nimici mediul în care calitățile rasei române și puterea ei de viață se putea exercita. La 1874 “Românul” cerea desființarea armatei pentru cauze de economie.\nIstoria noastră e o ilustrare a acestei teorii. În epocele în cari se cerea vigoare și o intensivă vitalitate s-au ridicat românii; în epoce de dominațiune străină, exercitată din Țarigrad ori din alte puncte, s-au ridicat străinii.\nAdaptabilitatea c-un mediu nesănătos, nedemn, nu înseamnă superioritate organică.\nStejarul nu crește pretutindenea, buruienele în tot locul. Aceasta nu va să zică că ele au “o putere intrinsecă mai mare de-a exista și de-a domni”. Dacă într-un mediu stricat viclenii și poltronii înfloresc nu e dovadă că au o putere intrinsecă superioară celor inteligenți și de caracter, ci numai că mediul e favorabil pentru decrepitudine morală, nefavorabil pentru sănătate. În stâncă s-a găsit o broască țestoasă care trăise sute de ani fără hrană, adecă tot timpul necesar formațiunii stâncii. Este ea organic superioară unui englez, care, nemâncând patru zile, ar turba?\nVictoria finală a superiorității e coada teologică a bătrînului Darwin. Cu toată adâncimea filozofiei naturii, el e bun anglican, deci optimist; în contra scepticismului ce-ar putea rezulta din teoria luptei pentru existență se-ndreaptă aserțiunea că la urmă victoria e a superiorității. Nu superioritatea organică învinge, ci adaptabilitatea c-un mediu dat de timp, istoricește, dat de spațiu, geograficește. Dar naturile viguroase vor căta să întipărească mediului caracterul lor, cele slabe se vor adapta ca ceara unui mediu nedemn chiar, încât slăbiciunea e din acest punct de vedere un titlu la existență. Demult gândeam la o asemenea modificare a teoriei luptei pentru existență, văzând cazurile în cari decrepitudinea și paraziții ajung a esploata și stăpâni elemente sănătoase și puternice.\nArta guvernării (1882) Liberalii nici nu respectă tradițiile noastre, nici nu cunosc natura statului și poporului românesc. Ei nu urmăresc desvoltarea tuturor aptitudinelor poporului românesc.\nÎn viața statului trebue să fie determinante natura poporului, instinctele și înclinările lui moștenite. Arta guvernării e știința de-a ne adapta naturii poporului, a surprinde stadiul lui de desvoltare și a-l face să meargă liniștit pe calea pe care în mod firesc a apucat.\nCeea ce dă guvernului roșu aproape caracterul unui guvern străin, tot atât de vitreg precum ar fi domnia muscalilor sau a turcilor, este atât lipsa de respect pentru tradiție și trecut cât și deplina necunoaștere a naturii statului și a poporului românesc, pe cari le privesc, pe amândouă, ca pe niște terene de experimentare.\nJohn Stuart Mill observă deja în scrierea sa asupra guvernului reprezentativ că sunt spirite, cari privesc arta guvernământului ca o “chestie de afacere”. O mașină de vapor sau una de treier, o moară, c-un cuvânt orice operă mecanică cu resorturi moarte a cărei activitate și repaos se regulează după legile staticei și ale dinamicei e pentru ei ceva asemănător cu statul; maniera lor de-a privi lumea, societatea, poporul e o manieră mecanică. Formulele și frazele cari umplu programele acestor oameni nu sunt adevăruri în sine, ci numai niște expediente timporare, pe cari e sau nu oportun de-a le aplica.\nTradiția? Nu-i nimic. Vechile datini de drept ori de cuviință ale poporului sunt niște prejudiții. Modul de-a exista al statului, forma lui monarhică bunăoară, sunt lucruri despre cari e în sine indiferent de există sau nu; valoarea lor e numai relativă și are numai atâta preț pe cât contribuie la realizarea ambiției personale a unui om sau a unui grup de oameni cari văd în stat un mijloc de-a face avere, de-a-și câștiga nume, de-a ajunge la ranguri și la demnități.\nDar se ruinează poporul? Le e cu totul indiferent. Dar se alterează dreptatea moștenită a caracterului național, dar se viciază bunul simț, dar se împrăștie ca de vânt comoara de înțelepciune și de deprinderi pe care neamul a moștenit-o din bătrâni mai vrednici decât generația actuală? Ce-i pasă liberalului de toate astea? Toată lumea să piară numai Manea să trăiască! Orice idee apriori, răsărită în creierii strâmți a unui om curios, orice paradox e bun numai să aibă puterea de-a aprinde imaginația mulțimii și de-a o duce pe calea aceea care n-o conduce pe ea spre bun trai, spre muncă și adevăr, ci care poate ridica o pătură nouă de oameni în sus, o pătură turbure, despre care să nu știi bine nici ce voiește, nici ce tradiții are, nici dacă e capabilă a conduce un stat ori nu.\n“Există alți logiciani politici, continuă John Stuart Mill, cari privesc știința de-a guverna ca o ramură a științelor naturale”. Nu pe ales așadar sunt formele de guvern, nu expediente sunt, nu opera unor intențiuni premeditate, ci un produs organic al naturii, gingaș ca toate produsele de soiul acesta; afacerea noastră e de-a cunoaște proprietățile lui naturale și nu de a-i dicta noi legi, ci a ne adapta legilor cari-i sunt înnăscute.\nGenialul Montesquieu însuși, întemeietorul cercetării naturaliste în materie de viață publică, zice (în cartea De l’esprit des lois) că, înainte de-a exista legi, existau raporturi de echitate și de justiție. A zice că nu există nimic just și nimic injust decât ceea ce ordonă sau opresc legile pozitive este a zice, adaugă el, că înainte de-a se fi construit un cerc razele lui nu erau egale”.\nAceastă îndoită manieră de-a vedea am găsi-o petrecând istoria tuturor statelor; ea e istoria paralelă a ideilor conservatoare pe de-o parte, a celor demagogice pe de alta. Deosebirea pătrunde școală, justiție, administrație, vederi economice, tot.\nPe terenul muncii liberalul, care nu vede decât rezultatele, va zice: scopul economiei politice e producțiunea.\nProducțiunea numeroasă, bănoasă, ieftenă, iată singura țintă ce-o urmărim. De aci apoi o împărțeală a muncii după națiuni; una să producă numai un lucru și să fie absolut ineptă și incapabilă de-a produce altceva; alta alt lucru. În adevăr imens, ieften, bănos. Ființa inteligentă a omului, redusă la rolul unui șurub de mașină, e un produs admirabil al liberalismului în materie de economie politică.\nOare nu are mai multă dreptate acela carele zice că obiectul îngrijirii publice e omul care produce, nu lucrul căruia-i dă ființă? E vorba ca toate aptitudinile fizice și morale ale omului să se dezvolte prin o muncă inteligentă și combinată, nu ca să degenereze și să se închircească în favorul uneia singure. E vorba apoi ca totalitatea aptitudinilor unui popor să se dezvolte, nu să degenereze toate și să se condamne poporul întreg la un singur soi de muncă care să-l facă unilateral, inept pe toate terenele afară de unul singur.\nNatura poporului, instinctele și înclinările lui moștenite, geniul lui, care adesea, neconștiut, urmărește o idee pe când țese la războiul vremii, acestea să fie determinante în viața unui stat, nu maimuțarea legilor și obiceielor străine. Deci, din acest punct de vedere, arta de-a guverna e știința de-a ne adapta naturii poporului, a surprinde oarecum stadiul de dezvoltare în care se află și a-l face să meargă liniștit și cu mai mare siguranță pe calea pe care-a apucat. Ideile conservatoare sunt fiziocratice, am putea zice, nu în senzul unilateral dat de d-rul Quesnay, ci în toate direcțiile vieții publice. Demagogia e, din contra, ideologică și urmărește aproape totdauna realizarea unor paradoxe scornite din mintea omenească.\nLegile demagogiei sunt factice, traduse de pe texte străine, supte din deget, pe când ele ar trebui să fie, daca nu codificarea datinei juridice, cel puțin dictate și născute din necesități reale, imperios cerute de spiritul de echitate al poporului; nu reforme introduse în mod clandestin, necerute de nimenea sau vulgarizate ca o marfă nouă sau ca un nou spectacol, ca eligibilitatea magistraturii, pe care nimeni n-o cere. Măsurile economice ale demagogiei sunt o maimuțărie. Îi vezi creând drumuri nouă de fier, tot atâtea canaluri pentru scurgerea industriei și prisosului de populație din străinătate, pe când adevărate măsuri ar fi acelea menite a dezvolta aptitudinile cari sunt în germene în chiar poporul românesc.\nCăile ce se deschid concurenței absolute, departe de-a dezvolta unul din acei germeni, [î]i face să se usuce și să degenereze, restrângând pe român numai la acel teren mărginit pe care mai poate suporta concurența, la agricultură. Dar, nefiind toți plugari, ce devine restul? Restul caută funcții și liberalii esploatează inepția economică pe care ei au creat-o, deschizând din ce în ce mai multe funcții pentru miile de nevolnici economici cărora le-a dat naștere tocmai liberalismul în materie de economie politică.\nDe teapa aceasta sunt toate planurile de reformă și organizare ale d-lui C. A. Rosetti.\nGuvernul cari ni trebuie (1882) Așa dar încă odată: voim reforma legii tocmelelor, dar nu cum o voește d. Rosetti, căruia nu tocmelele, ci popularitatea și vrajba socială-i umb lă prin cap. O voim cu serioase și amănunțite studii, cu păstrarea celor două principii necesare în materie: libertatea transacțiunii și obligativitatea strictă a îndeplinirii; o voim de bună credință și întemeiată astfel, încât să nu mai poată fi o armă de influență electorală în mâinile guvernului.\nȘi fiindcă pe d. C. A. Rosetti nu-1 mai putem îndrepta, am dori ca treaba copiilor săi să nu fie a realiza republica, ci aceea de-a se pune serios pe carte și pe muncă, pentru a compensa prin ele darea țăranului care-i susține. Puindu-se pe carte, studiind datinele drepte și vechi ale țării lor și ale altora, se vor convinge că mare mult bine a fost odinioară în această țară și mare mult la largul lor și în dragă voie trăiau oamenii înainte de epoca reformelor și înoiturilor; se vor convinge că statul omenesc nu e rezultatul unui contract sinalagmatic, ci un organism, produs de natura intimă și de înclinările unui popor și că arta politică e ca arta medicului; are să sub vină acțiunii și reacțiunii binefăcătoare a naturii, nu să impună legi a priori unui organism, care nu poate trăi decât în conformitate cu legile lui înăscute. Atunci se vor convinge tinerii că boala imigrării străinilor, boala simplificării muncii naționale, boala feneantismului, sunt toate a se atribui ideilor și trebuințelor nesănătoase și disproporționate, introduse în țară de minți semidocte, de barbari pospăiți.\nȘi… mai știi?… poate vor deveni reacționari ca și noi, poate se vor convinge că un popor tânăr nici nu e în stare a fi alt ceva decât reacționar și că demagogia și republica universală nu sunt decât semne de marasm senil la o rassă învechită în zile rele, ale carii puteri morale s’au sleit.\nLa un an nou (1883) Legi eterne mișcă universul de-asupra noastră, legi eterne conduc și societățile omenești. Suntem mici pe un glob neînsemnat în univers, dar inventăm mereu mijloace ca să ne facem viața grea și dureroasă. Deși ne dăm seama că viața-i ceva accidental, nu uităm patimile care ne mișcă. E în sufletul omenesc o ordine de lucruri tot atât de fatală ca și aceia din lumea mecanică, și astfel evenimentele care sgudue istoria sunt inevitabile ca și evenimentele în constelația cerească.\nAnul ce ‘ncepe nu inspiră multă speranță, nu anunță multă bucurie. Poporul nostru este așezat între furtuna ce vine din apus spre a întâmpina pe cea de răsărit. Starea noastră nu depinde de noi, va fi determinată de alții, și totuși guvernul se ocupă cu chestiuni care au menirea să agite opinia publică. E păcat și nedemn ca ‘n situația gravă în care ne aflăm, să mai jucăm comedia luptelor lăuntrice.\nSe ‘ncheie și după datina noastră cu ziua de astăzi un șir de evenimente măsurate după apuneri și răsăriri de soare și fixate în memoria noastră cu cifrele acestei măsurători.\nDacă privim regularitatea fenomenelor lumii siderale și o comparăm eu nestatornicia sorții omenești, am putea crede că altceva se petrece în ceruri, altceva pe pământ. Cu toate acestea prec um o lege eternă, mișcă universul deasupra capet elor noastre, precum puterea gravitațiunii le face pe toate să plutească cu repejune în chaos, toți astfel alte legi, mai greu de cunoscut, dar supuse aceleiași necesități, de la care nu este nici abatere, nici excepție, guvernează oamenii și societățile.\nOricât de mici am fi pe acest glob atât de neînsemnat în univers,a cărui an întreg de câteva sute de zile nu e măcar un ceas pentru anul lui Neptun de șasezeci de mii de zile, totuși ce multe și mari mizerii se petrec în atât de scurt timp, cât de multe mijloace nu inventează oamenii spre a-și face viața grea și dureroasă!\nS’ar crede că cu cât cunoștințele înaintează, cu cât omul câștigă convingerea despre nimicnicia lui și despre mărimea lui Dumnezeu, ar scădea deșertăciunea care este isvorul urei și al desbinărilor; că încredințându-se că nu numai nimic este, ci chiar mai puțin decât nimic, de vreme ce viața omenirei întregi este ceva accidental și trecător pe coaja pământului, mintea lui va fi isbită cu atâta adâncime de acest mare problem, încât să poată uita patimele mici cari-l mișcă, mai puțin înseninătoare decât o picătură în ocean, de cât o clipă în eternitate. Dar nu este astfel.\nSe vede că aceeași necesitate absolută, care dictează în mecanismul orb al gravitațiutnii cerești, domnește și în inima omului; că ceea ce acolo ni se prezintă ca mișcare, e dincoace voință și acțiune și că ordinul moral de lucruri e tot atât de fatal ca și acel al lumii mecanice.\nDe aceea vedem că marile evenimente istorice, răsboae cari sgudue omenirea, deși par a atârna de decretul unui individ, sunt cu toate acesteia tot atât de inevitabile ca și un eveniment în constelațiunea cerească. E drept că cei vechi n’aveau cuvânt de-a pune oroscopul și de-a judeca după situațiunea aparentă a luminilor ceea ce se va petrece odinioară pe pământ, dar cu toate acestea, în naivul lor chip de-a vedea se ascundea un adev ăr, acela, că precum o constelațiune e dată cu necesitate, tot astfel evenimentele de pe pământ se’ntâmplă într’un șir, pare că de mai nainte determinat.\nDacă, după constelațiunea împrejurărilor celor din urmă, am pune oroscopul anului ce vine, nu multă speranță ne-ar inspira, nu multă bucurie ne-ar face. Din nou chestiunea Orientului sau mai bine a împărțirii împărăției otomane e obiectul ce preocupă lumea politică și se poate ca evenimentele din Egipet să fi fost cel dintâiu stadiu al desfășurării chestiunii. În adevăr după înfrângerea insurecțiunei, a început a se desemna cu claritate alianța austro-germană și a se da pe față înarmările Rusiei.\nFranța, gata a fi privitoarea interesată la uriașa ciocnire dintre lumea slavă și cea germană, gata chiar a participa – și fata favebunt – pierdut însă tocmai în preziua anului nou pe bărbatul care reprezenta politica ei de acțiune. Cu toate acestea, nu credem ca moartea unui om, oricâtă însemnătate suspensivă ar avea pentru evenimente, să le poată înlătura cu totul.\nÎn acest conflict, pe care viitorul îl indică cu claritate, ce se va alege de cei mici? Poporul nostru mic este pus tocmai ca o muche de despărțire între furtuna ce vine din apus pentru a întâmpina pe cea din răsărit. Oricare ar fi soarta armelor, oricare norocul răsboiului, oricât de înțeleaptă va fi politica micului popor, rezultatul evenimentelor va fi totuși stabilirea unei preiponderanțe politice, pururea fatală nouă, chiar dacă nu ne-ar amenința cu nimicirea totală.\nOare în preziua unor evenimente, determinante pentru soarta noastră, fac bine oamenii ce ne guvernă de-a pune chestiunea revizuirii constituției? Fac bine a propune excluderea din viața publică a elementelor celor mai luminate ale poporului, cari s’au dovedit în toți timpii a fi și cele mai patriotice, prin suprimarea colegiului I?\nNu numai că nu fac bine, dar chiar șeful acestui guvern a recunoscut-o aceasta, căci însuși tindea la amânare reformelor, întemeindu-se pe probabilitatea evenimentelor, ce bat la poarta cetății noastre. Cu toate acestea curentul fatal de înoituri, care e caracteristic pentru epoca de spoială în care trăim, împinge pe majoritate la punerea unor chestiuni ce nu pot decât să turbure țara și să accentueze deosebirile de interes și de partid între oameni.\nCu părere de rău cată să constatăm că, cu toată bătrânețea prematură a năravurilor, inteligența politică a acestei țări arată uneori semne de copilărie. Ca un sfinx, mut încă și cu ochii închiși, stă anul viitor înaintea noastră, dar știm bine că multe are de zis, că cumplite sunt enigmele ce le va rosti, că în prăpastie va cădea cel ce nu va fi în stare să le deslege.\nIar Edipul destinelor noastre se uită în fața acestui sfinx, și în loc de a fi pătruns de seriozitatea adâncă, tragică poate a fizionomiei lui, el s’apropie de monstru pentru a-i răspunde cu… jucăriile noastre constituționale… Fără îndoială ceea ce are să se’ntâmple se va ‘ntâmpla, dar e păcat și nu e demn ca atunci, când timpurile sunt foarte serioase, un popor să joace mica comedie a luptelor sale dinlăuntru.\n","date":"16-05-2008","img":"https://axaneamului.ro/posts/magazine/axa-i/11/teoria-paturii-superpuse-1881-arta-guvernarii-1882-guvernul-cari-ni-trebuie-1882-la-un-an-nou-1883/images/0.jpg","permalink":"https://axaneamului.ro/posts/magazine/axa-i/11/teoria-paturii-superpuse-1881-arta-guvernarii-1882-guvernul-cari-ni-trebuie-1882-la-un-an-nou-1883/","series":["AXA ANUL I"],"tags":["guvernare","Mihai Eminescu"],"title":"Teoria păturii superpuse (1881). Arta guvernării (1882). Guvernul cari ni trebuie (1882). La un an nou (1883)","youtube":""},{"author":"Liviu Vișan","categories":null,"content":"Ajun de florii Ziua de mâine-ncepe chiar de azi\ncu o libație-ntre camarazi,\ncăci primăvara, iată, ne împunge\nși mugurul din cornul ei se frânge.\nNe ia în coarne primăvara, iată,\ncu floarea vârfului de la pistil,\ncu inima petalei deflorată\nîn începutul de sfârșit de-april…\nPoveste medievală O tainică legendă medievală\nmă face să îmbrac din nou armura,\nfără să-i dau nevestei socoteală,\nsă-nham mârțoaga, să urnesc trăsura,\nSpre a călători după prințesa\nce îmi arată nordurile-n somn,\ncăreia nici măcar nu-i știu adresa\ndar știu că se numește Marion.\nIar în turnirul ce îl pun la cale,\nchiar și înfrânt voi scoate din țărână\nstropul de sânge picurat prin zale\nși în năframă i-l voi strânge-n mână.\nPoveste nordică În miezul iernii-mbolnăvit de cord\nte văd ca prin zăpezile din nord,\nla fel de dulce și la fel de gravă,\ncu tenul de prințesă scandinavă.\nȘi mă închin ca unui zeu barbar\ncăruia-i simt tot sângele-n pahar,\ncând învelită-ntr-un mantou de blană\nzâmbești ca domnișoara din icoană.\nAbia de pot instinctul să-l înving,\nsă nu mă cred vreun zeu sau un viking\ncertat cu vânătorii eschimoși\nce dau la copcă-n ochii tăi duioși.\nCântec trist Până cad din ceruri norii,\npână se revarsă zorii,\npe lemnul spânzurătorii\ndoarme singur puiul ciorii\nși visează libelule\ncare trec prin laț sătule,\nvaporoase și credule\nnici puține, nici destule.\nCântec de nuntă Există o caleașcă fabuloasă\ncare aleargă-n noapte nesfârșit,\nlăsând în urmă voalul de mireasă\nși stele de potcoave pe granit.\nDau bice cavalerii de onoare,\nzboară ca vântul mânjii puși în ham\nși, ca oftatul unei domnișoare,\ncaleașca se desprinde de bairam.\nSe va vedea pierzându-se în zare\nca o nălucă ori un vis trecut,\ndar va sclipi din ce în ce mai tare\ncând mirii se topi-vor în sărut.\nPoveste zodiacală Pe un tărâm al meu, aflat în nori,\nam cultivat doar flacăra din flori,\nsă-ți ardă mâna de săgetătoare\ncând lujerul îl vei ținti în soare.\nIar când făcliile de foc și vaier\nvor traversa o zodie de aer,\nsă știi că universul e o rană\nascunsă-n sânul tău de amazoană.\nDe vrei legendele să ne trăiască\nși când vom fi cu inima de iască,\nîntinde arcul cât mai cu putere,\natât cât inimile pot să spere.\nPoveste venețiană Parcă am naviga într-o gondolă\nspre o Veneție imaginară,\ncălăuziți de dragostea frivolă\nce nu vrea să se-arate, doar să pară.\nȘi apa se întinde ca o pâslă\nsub teascul visului ce ne încearcă,\nun înger trist a adormit pe vâslă\nîn timp ce viața merge ca o arcă.\nVisam cândva că numai adevărul\nse poate-ntruchipa în acel vers\npe care, dulce, îl rostește mărul\nmușcat în carnea lui de univers.\nȘi mă citesc târziu, ca pe-o scrisoare,\ncu ochelarii-ncremeniți pe nas,\nof, de-ar pica un gând, ca o ninsoare,\nsă pună degetul unde-am rămas.\nVinul Tihnite ore vinul își petrece\nuitat în beci de-o mână pricepută,\nmai aspru ca o limbă de cornută\nel are-n sânge noaptea cea mai rece.\nDin struguri, gura-i mică mă sărută,\nîn frunze prăfuite să mă-înece,\nca mierea unei zile care trece\nel are-n sânge zeamă de cucută.\n","date":"18-04-2008","img":"","permalink":"https://axaneamului.ro/posts/magazine/axa-i/10/8-poeme/","series":["AXA ANUL I"],"tags":["Ars Poetica"],"title":"8 poeme","youtube":""},{"author":"Pr. Dan Bădulescu","categories":null,"content":"Momentul de rezolvare a conflictelor referitoare la schimbarea calendarului a fost hotărât de Dumnezeu să vină în vremea Sfântului Împărat cel întocmai cu Apostolii Constantin cel Mare. Împrejurările exterioare (văzute) au fost legate de către unificarea și omogenizarea situației polico-administrative a imperiului roman, și ajungerea în fruntea lui a unui Împărat păgân, ce mai întâi s-a arătat favorabil creștinilor, lucru la care au contribuit rugăciunile Sfintei maicii sale Elena, și arătarea semnului Sfintei Cruci cu ajutorul căreia a biruit minunat în lupta cu rivalul său Maxențiu. A urmat creșterea în credință și apropierea de Hristos și Biserică a însuși Împăratului, convertirea sa deplină și implicarea totală în viața Bisericii, mai întâi prin edictul de toleranță de la Milan (311), și apoi prin convocarea primului Sinod Ecumenic de la Niceea (325), în care s-au dezbătut două probleme grave și importante: erezia lui Arie și data Sfintelor Paști.\nAșa cum am mai spus, insuflat de către Dumnezeu în lucrarea sa apostolică (misionară) Sfântul Împărat a sesizat profund importanța ajungerii la o practică unitară a prăznuirii Sfintelor Paști, ceea ce va constitui de acum înainte pivotul calendarului liturgic propriu-zis ce începe a se alcătui acum în sec. al IV-lea de către Sfinții și de Dumnezeu purtătorii Părinți, în forma și structura pe care o cunoaștem cu perioadele ce se vor numi Octoih, Triod și Penticostar, cu ciclul praznicelor fixe (sinaxarul, Sfinții) și cele mobile derivate din momentul prăznuirii Sfintelor Paști.\nAcest moment prezintă o importanță covârșitoare pentru problema de care ne ocupăm. Aici, atât în privința Sfântului Constantin cel Mare, cât și al Sfinților Părinți de la Niceea, socotim și credem că cel care a insuflat rezolvarea pascaliei odată pentru totdeauna și pentru toți, a fost însuși Duhul Sfânt. Și dacă așa stau lucrurile, precum și stau, vedem cât de grav ar fi păcatul încălcării acestei hotărâri, adică a nu respecta cele 4 hotărâri de care vom vorbi mai departe, precum și a sparge unitatea prin folosirea unor diferite pascalii și calendare liturgice. Spunem acestea, întrucât în cadrul disputelor pe tema calendarului ce au zguduit lumea ortodoxă în sec. al XX-lea, tabăra inovaționist-modernistă sau adepții „calendarului iulian reformat” au invocat ca argument faptul că în istoria Bisericii au existat simultan diferite modalități de prăznuire, pascalii și calcule diferite, fără ca acest lucru să afecteze câtuși de puțin comuniunea liturgică a diferitelor biserici locale. Slavă Domnului, așa a fost atunci, adică până acum vreo 1200 de ani, prin iconomia și pogorământul Duhului Sfânt și al întâistătătorilor Bisericii Sobornicești, Ortodoxe și Ecumenice. Dar, după sec. al VIII-lea, această iconomie nu-și mai are sensul și obiectul, întrucât hotărârile s-au pus în practică pe tot cuprinsul Bisericii, toți creștinii prăznuind și postind în aceleași perioade, într-un duh și cu un calendar, cu o pascalie.\nOare ce motive ar justifica astăzi această iconomie? S-ar putea accepta o nouă diversitate calendaristică, diferite pascalii, etc. în cadrul acestei Una Sfântă Sobornicească și Apostolească, Ortodoxă și Ecumenică Biserică? Și întrucât se vede că răspunsul la aceste întrebări pare a fi: nici unul, nu diversității calendaristice, vom vedea că vrăjmașul ne-a aruncat în prăpastia extremei opuse: dorința de a se stabili o dată comună a Paștelor pentru toți creștinii, înțelegând-se prin aceștia toate confesiunile, ortodocși și toți eterodocșii deopotrivă, care au ca cel mai mic numitor comun – și după această părere eretică ecumenistă necesar și suficient – credința în Sfânta Treime și în Domnul Iisus Hristos ca Mântuitor….\nO altă părere umanistă ce se vântură în vremurile noastre în privința problemei calendaristice, răspândește zvonul cum că, această problemă, ca de altfel și cele cosmologice și cronologice analizate anterior, sunt probleme de interes bisericesc, secundar și opțional, nu sunt dogmatice, și ca atare, nu influențează câtuși de puțin mântuirea. Ele ar trebui să rămână un apanaj al științelor, reluându-se aserțiunea ereticului Galilei care spunea că: „Biserica trebuie să ne învețe cum să ajungem la cer, iar știința cum merge cerul.” Aici ar părea că, „smeritul” savant mărturisește ceva în felul Sfinților:\n„Sfinții Părinți și-au zugrăvit gândurile, inima și lucrarea în scrierile lor. Asta înseamnă că scrierile Părinților sunt călăuză nerătăcită către cer, mărturisită de cerul însuși.” (Sfântul Ignatie Briancianinov)…\n„Deci pentru ca acestea patru hotărâri să se și păzească în asemenea mod de către toți, și de către cei simpli, și pentru ca creștinii de prin toată lumea să le prăznuiască în același timp și să n-aibă trebuință de astronomi în tot cazul singular, Părinții noștri au alcătuit tabelul de față și l-au dat Bisericii, socotind că prin el nu se atinge nici una din hotărârile amintite ce s-au mai adăugat… și… ei ne-au predat tabelul acesta spre întrebuințare în toți anii posteriori, cugetând că nu este absurd nici vătămător de evlavie dacă pentru mișcarea anormală a lunii după scurgerea celor 300 de ani amintiți nu va arăta tabelul aceasta Paștile legii la luna plină a lunii celei dintâi, ci după o zi sau două, și se va întâmpla din cauza aceasta ca hotărârea a patra a Paștilor uneori nu se va respecta, pentru că adaosul celor două zile va face a trece câte odată peste duminica întâia după lună plină și a o dedica pe aceea praznicului stâlpărilor, iar în duminica următoare a prăznui Paștile mântuitoare, chiar aceasta s-a întâmplat nu de mult la noi și i-a turburat pe mulți ca și cum s-ar fi desființat o dogmă oarecare necesară și demnă a nu fi trecută cu vederea. Dar aceasta, precum nu era fără de folos în vechime nimerind ținta, se va arăta astfel și acuma fără de pericol ratând ținta, căci lucrul acesta n-a fost necunoscut tuturor Părinților acelora foarte buni, nici s-a întâmplat pentru că în arta observării stelelor ar fi fost ei lipsiți de știință…” (Matei Vlastare Despre Sfintele Paști)\nDeci, odată lămurite ambele fenomene de „întârziere” se subliniază clar că și Părinții de la Niceea, și cei care au urmat au fost pe deplin conștienți de aceste întârzieri și le-au avut în vedere că se vor întâmpla pe viitor, și cu ce rată (300 de ani echinocțiul, 304 de ani luna plină). Matei Vlastare a remarcat și el la rândul lui decalajul ce se mărea treptat, dar a emis o părere ce s-a dovedit normativă în practica pascaliei Bisericii Ortodoxe de atunci și până în 1924, deci timp de 600 de ani, și anume:\n„Dar pentru aceasta nu se cuvine a preface tabelul Părinților, căci nici nu este cu putință a se compune altul care să arate tuturora astfel de evident hotărârile pascale amintite, ci dacă și am voi, ca unii, să-l modificăm, reducându-l cu două zile, începând adică dela anul 6841, atunci pe lângă că-i imposibil a îndupleca pe mai marii din toată lumea ce chivernisesc afacerile creștinilor să învețe una alta, lăsându-se de aceea, tot va mai urma încă, și iarăși după 304 ani, și iarăși după atâția, și tot una astfel, aceeași eroare și va fi necesar a modifica pe acest (tabel) adeseori, astfel că-i mai bine a nu-l înnoi, căci astfel o înnoire nu numai că nu va putea să nu cadă iarăși în aceeași eroare, ci se va face și mijlocitoare de turburări nu neînsemnate în Biserică. Iar acuma fiind tabelul și astfel, cele mai esențiale din cele ce trebuie respectate cu privire la Paște se țin printr-însul cu tărie, adică rânduielile festive ale praznicului (acestuia) se săvârșesc după echinocțiu și după luna plină cea în urma echinocțiului de către toți și în același timp și în aceeași zi fără de turburare. Dar afară de aceea dacă ar fi tabelul aceasta periodic corect în toate, s-ar întâmpla adeseori că Paștile s-ar săvârși de noi îndată după sărbătoarea acelora, (adică a iudeilor), iar acum se petrece praznicul nostru cel puțin trei zile după sărbătoarea lor, ceea ce convine și mai mult Canonului Apostolic care hotărăște că nu trebuie a face Paștile în același timp cu iudeii, și eroarea cea întâmplată cu privire la Paște face ca anume a se respecta și mai mult legea aceasta.” (Matei Vlastare Despre Sfintele Paște)\nO, de-ar fi fost cunoscut acest pasaj profesorilor și duhovnicilor ce s-au angajat în anii 1924-34 în durerosul conflict al „reformei calendaristice” ce a zguduit, după cum se știe, Biserica Ortodoxă, provocând schisme canonice și liturgice dureroase, ce se mențin și în ziua de azi, cu foarte slabe semne de remediere.\nO altă observație importantă legată de opera lui Matei Vlastare: elaborarea unor calcule și tabele precise legate de stabilirea paștelui legii vechi. De ce este acest lucru important? Din următoarele motive:\n– Paștele creștine sunt legate în calculul lor de echinocțiu de primăvară, luna plină pascală, 14 nisan și de paștele legii. Hotărârea pascală pe care s-a pus accentul canonic cel mai mare, așa cum am văzut, a fost cea legată de interzicerea hotărâtă a prăznuirii Paștelor creștine odată, și cu atât mai mult înaintea paștelor iudaice. Vom vedea că aceasta este abaterea cea mai gravă de care se face vinovat calendarul gregorian, și odată cu el așa-numitul „calendar iulian îndreptat”.\n– Întrucât s-a observat pe bună dreptate că iudeii nu mai erau capabili să calculeze corect echinocțiul și luna plină pascală, iar mai târziu au procedat la tot felul de modificări (15 nisan în loc de 14, etc.) s-a tras de către reformatori concluzia pripită și falsă, potrivit căreia noi ortodocșii nu mai suntem legați de datarea evreiască, și nu mai contează acum când cad Paștele creștine relativ la cele iudaice. În loc de aceasta, Matei Vlastare indică două tabele, al său personal, și al Părinților (din sec. al VIII-lea) care calculează exact acest lucru: paștele legii. Mai mult, Matei Vlastare indică următorul fapt important: întârzierea de care am vorbit nu numai că nu este vătămătoare, ci chiar dimpotrivă, cauzează o îndepărtare continuă de paștele legii, ce are efecte benefice atât pentru evlavie, cât și canonice și tipiconale. S-a dat pentru aceasta chiar și o tâlcuire duhovnicească: cu timpul depărtarea cronologică a Paștelor creștine de cele iudaice semnalează și depărtarea continuă și duhovnicească între ele.\nNoul calendar, ce se va numi de acum înainte „gregorian”, calcă această hotărârea de atâtea ori, încât s-a văzut nevoit să o anuleze în practică, sub pretextul că evreii nu mai calculează cum trebuie paștele, și ca atare, noi creștinii nu mai suntem obligați să ținem cont de ea!:\nDe exemplu: în 1997, pesahul cade pe 22 aprilie; paștele apusean este trei săptămâni mai devreme (30 martie) iar Paștele răsăritean este duminica următoare pesahului (27 aprilie). În 2007: pesahul ține între 13-19 aprilie (15-21 nisan) iar paștele gregorian cade pe 16 aprilie; Paștele Ortodox pe 23 aprilie s.n. (10 aprilie s.v.). Anul acesta – 2008 – am avut o încălcare grosolană a hotărârii niceene: paștele gregorian 23 martie, paștele iudaic 20 aprilie (!!!)…\nObservăm de aici următoarele:\nBiserica Ortodoxă a osândit în cadru canonic Sobornicesc (azi s-ar spune pan-ortodox, dar atunci nu exista termenul), chiar dacă nu Ecumenic, dar oricum cu aceeași tărie, această reformă calendaristică papistașă;\nBiserica oprește prin aceasta orice încercare de reformă calendaristică, acreditând părerea pascaliografilor din sec. al XIV-lea (Matei Vlastare, Isaac Arghirul) asupra inutilității oricăror încercări de reformare calendaristică a tabelului pascal. Întârzierile (precesia și proemptoza) sunt binecunoscute, și nu numai că nu constituie vreo primejdie de încălcare dogmatică, tipiconală și canonică, ci dimpotrivă, prin depărtarea treptată de paștele iudeilor, o întărire duhovnicească a evlaviei și subliniere a depărtării celor două percepții: cea vie și adevărată a harului, și cea împietrită în hulă și necredință a iudeilor.\nRata de întârziere a echinocțiului primită de Biserică în sec. XVI-XVII continuă să fie cea de 1/300, și se resping toate variantele alternativelor științifice apusene ca nevalabile.\n,,La o altă solicitare din partea autorităților civile române, la începutul secolului nostru și tot în vremea domniei Regelui Carol I, într-o ședință a Senatului, doi ierarhi și-au spus cuvântul. Este vorba de Mitropolitul Moldovei Iosif Naniescu (1875-1902) și de Mitropolitul Primat Iosif Gheorghian (1886-1893, 1896-1909). Ședința Senatului în care s-a discutat problema îndreptării calendarului a avut loc la 19 februarie 1900. Mitropolitul Iosif Naniescu s-a pronunțat categoric împotriva schimbării calendarului cu motivarea: calendarul a fost «regulat odată pentru totdeauna». Ierarhul moldovean vedea problema calendaristică nu atât o problema științifică ci una de ordine morală și bisericească (potrivit sursei citate «Cronica bisericească», în revista «Biserica Ortodoxă Română», an XXIII, nr. 12/martie, 1900, p.1155)… La aceeași ședință, Mitropolitul Primat Iosif Gheorghian a declarat că prin schimbarea cerută de Papa Gregorie «s-ar produce dezbinarea și nu am fi nici cu Biserica Occidentală și nici cu cea Orientală și am rămâne izolați».” (cf. diacon I. Ivan) Această previziune a mitropolitului s-a adeverit întocmai, din nefericire, în anul 1929.\nSinodalii noștri continuă, spre cinstea lor, rezistența, sprijiniți fiind în totalitate de către turma dreptcredincioasă. Ei au dat cererii Patriarhiei Ecumenice următorul răspuns:\n„«…adică întru care ne aflăm, întru acelea să și petrecem cu statornicie. Deoarece dintr-o parte, de vom schimba calendarul, ne împotrivim hotărâri1or canonice și vom da ocazie de strâmtorare oarecărora (simplilor credincioși); Iar despre altă parte, nu ne este permis nici cu degetul a ne atinge de hotărârile cele prea vechi, adică a le răsturna, care, prezintă slavă mare Bisericii noastre Ortodoxe.»1\nÎn sens asemănător s-a exprimat și Biserica Rusă: … „această schimbare, care tulbură ordinea rânduită din vechime ce a fost statornicită și sfințită de Biserică tot acest timp îndelungat va aduce negreșit sminteală în viața Bisericii.”\nși cea a Ierusalimului: „Orice hotărâre de schimbare a calendarului în favoarea calendarului gregorian va fi în detrimentul Ortodoxiei.”\nCa urmare a acestor poziții, patriarhul Ecumenic Ioachim a trebuit să tragă la 12 mai 1904 concluzia: „pentru reforma calendaristică în Biserica Răsăritului, Ortodoxă, nu există nici un motiv serios, atât bisericesc cât și științific.”\nDrept pentru care nu s-a făcut nici o reformă…\n„Dar această hotărâtă statornicie, provenea mai mult din două motive, unul: din netrecuta datorie ce silește pe toți creștinii ortodocși de a păzi patrimoniul Sfânt al Bisericii așa cum l-au primit, și a nu căuta motive de prigonire contra acestor Sfinte așezăminte, iar altul: aveau deplină convingere, toți ierarhii, cum că războiul asupra vechiului calendar era declarat de francmasoni2 și ca atare o asemenea schimbare pică în profitul acestor mari vrăjmași ai creștinismului. Și nu numai atât, ci, contemporanii noștri P.P.S.S.L.L. ierarhi, în multe ședințe sinodale, precum s-a dovedit, au respins cu toată puterea o asemenea cugetare, declarând de erezie schimbarea calendarului, și cumcă, gândul acesta este neortodox și lipsit de adevăratu1 Duh bisericesc, etc. etc…\nSă lăudăm pe toți acei înaintași care au ținut piept presiunii lumești și au susținut și păstrat cu evlavie predania străbună.\nDar, din motive pe care nu încercăm să le aflăm, să le analizăm, sau, cu atât mai puțin să le judecăm și osândim, în anul 1923 această rezistență s-a frânt parțial, ca un baraj în calea dezlănțuirii năvalei apelor, ca la inundații sau valul țunami. Acest val a fost de data aceasta pornit chiar dinăuntrul Ortodoxiei, și anume, chiar de la primus inter pares, de la Mama Bisericilor Ortodoxe: Patriarhia Ecumenică.\nÎn 1923 s-a pus problema unificării calendaristice a „creștinilor”, adică a ortodocșilor cu toți ceilalți heterodocși apuseni, cu calendarul lor gregorian. Deci este clar că problema calendarului este una de natură ecumenistă. Dar, insistăm, ea este o și o problemă în sine, distinctă de ecumenism, și a trebuit în consecință să fie tratată separat. Dovada este și faptul că cineva poate fi de ex. în același timp vechi calendarist și ecumenist, sau invers, nou calendarist antiecumenist.\nIspitele au început pentru noi românii deja în anul 1926 când Paștele a căzut în calendarul iulian pe 19 aprilie ceea ce dădea pe stilul nou 2 mai. Iată deja un prim moment al depășirii intervalului de 22 martie – 25 aprilie. Conform celor arătate mai sus de către prof. Chiricescu, s-a ales ca dată în loc de 2 mai, 4 aprilie. În acest punct s-a produs următorul clivaj: B.O.R. s-a rupt în prăznuirea sa de restul bisericilor ortodoxe și a fost în comuniune cu gregorienii apuseni! Un grup relativ mic de monahi din Moldova au protestat și vor forma nucleul a ceea ce se va numi de acum înainte „stiliști”. Vom reveni asupra lor.\nDezastrul nu s-a oprit aici, ci a continuat în anul 1929, când s-a profilat din nou o situație similară. De data aceasta Biserica noastră a fost zguduită mult mai serios, și sminteala a antrenat pături mult mai largi. În această problemă s-au implicat și elita intelectualilor vremii ca Nae Ionescu și Mircea Vulcănescu, ce ne-au lăsat pagini excepționale de documentare și atitudine ortodoxă. Din aceste pagini observăm următoarele:\nImpresionanta credință și erudiție teologică a celor ce erau atunci niște tineri intelectuali, ziariști și nu teologi, dar care puteau să ducă la capăt cu succes orice dispută teologică, chiar împotriva unor vlădici sau profesori de teologie. Întrebare retorică: câți „intelectuali” și ziariști tineri avem azi de calibrul acelora? Desigur că în argumentația lor se pot găsi fisuri teologice, dar așa ceva nici nu ar fi chiar de mirare. Am reprodus în Anexă momentele în care ei au strălucit, și am omis gafele, care nu interesează în acest moment.\nPe lângă monahi și intelectuali, să nu uităm marea masă a credincioșilor ortodocși români care au fost șocați de schimbarea brutală și, pentru ei, cu totul de neînțeles, a calendarului bisericesc.\nRezultatele acestor demersuri s-au văzut în anul următor, 1930, când Biserica Română, slavă Domnului, a revenit pe linia de plutire cel puțin, adoptând ce-i drept răul cel mai mic, și anume păstrarea pascaliei ortodoxe, și prin aceasta comuniunea liturgică cu toate Bisericile Ortodoxe surori. Și aici vedem încăodată și admirăm meritul celor ce au susținut cu tărie și curaj cauza dreaptă a Calendarului liturgic.\nAnii ’30 au cunoscut în continuare presiuni constante de schimbare a Calendarului bisericesc, venite acum din partea Ligii Națiunilor. În legătură cu aceasta, trebuie să menționăm un moment important, ce desigur că este și el cvasi-necunoscut în rândul clerului și credincioșilor. El a fost consemnat în revista bisericească „Candela”, nr. 1-4, 1931 din Cernăuți. Care au fost datele acestui important moment?\nPr. Profesor Vasile Gheorghiu, ucenic al prof. Popovici, profesor la fac. de teologie din Cernăuți a primit din partea Sfântului Sinod Român însărcinarea de a examina problema stabilirii unei date fixe a Paștelor, problemă ridicată de broșura Societății Națiunilor „A 4-a conferință generală a comunicațiilor și a documentelor de tranzit preparatorii, vol. I: Reforma calendarului.” Acolo se propunea rectificarea calendarului gregorian, și stabilirea unei date fixe a paștelui, de ex. în a doua duminică din aprilie. Este interesant de observat componența Comitetului preparator al Comisiei consultative și tehnice de Comunicație și Tranzit, instituită de Consiliul Societății Națiunilor:\nMarele rabin Israel Levi, președintele Comitetului israelit în chestia reformei calendarului.\nDr. Hertz, marele rabin al comunităților israelite unite din imperiul britanic, Londra.\nReverend Dr. M. Hyamson, președintele ligii pentru păstrarea fixității zilei de Sâmbătă.\nDr. Pinchas Kohn, delegat din partea „Agudas Iisroel”.\nDr. F. Lewenstein, mare rabbin, Zürich.\nProfesor Adolf Keller, secretarul general al consiliului ecumenic al creștinismului practic.\nM.A.S. Maxwell, M. L. H. Christian și Dr. J. Nussbaum, numiți de conferința generală a adventiștilor de ziua a șaptea.\nM-lle Achelis, președintele Asociației pentru calendarul mondial.\nM. Brougthon Richmond, secretarul Asociației pentru calendarul internațional.\nM. Moses B. Cotsworth, directorul ligii internaționale al calendarului fix.\nIată deci, cine îndrăznea să decidă în privința stabilirii unei date fixe a Paștelui creștin! Criteriile lor nu erau nici măcar la nivel declarativ bisericești, ci exclusiv geo-politice și economice.\nÎn fața acestei provocări Sfântul Sinod Român a apelat la expertiza Pr. prof. Gheorghiu. Așa cum am arătat, el a fost unul din principalii artizani ai așa-numitului „calendar românesc”, un fiasco de proporții, ce s-a anulat, din mila lui Dumnezeu, în anul 1930. Părintele nu recunoaște din păcate eroarea acestui sistem, consideră justă îndreptarea din 1582, și în mod cert este heliocentrist. Dar, precum învață Biserica, la judecata sufletului după moarte, acesta este întâmpinat de două tabere potrivnice: a dracilor care vin cu zapisul greșelilor și cea a îngerilor, ce aduc în față toate faptele bune, care știm că vor cântări – prin mila lui Dumnezeu – mult mai greu în balanță. Și atunci, așa vom urma și noi pe Sfinții Îngeri: punând înainte faptele ortodoxe ale Pr. Gheorghiu, fapte care nădăjduim să atârne mai greu la judecata sa.\nPus, așa cum am arătat, în fața unei situații destul de grele, și presat fiind de către forțele globalizante politice și economice ce le resimțim și noi acum din plin, Părintele a dat și o mărturie tranșantă, care a atârnat se vede destul de serios în ceea ce a urmat de atunci și până acum. Mai mult decât aceasta, el a avut nu numai curaj în fața factorilor de presiune seculari, dar chiar a ridicat un glas de împotrivire față de atitudinea lașă și apostată a Patriarhiei Ecumenice. Vom vedea cum vom răspunde noi cei de azi la presiunile ce se fac pentru a prăznui Paștele pe nou, ca să fim împreună cu toți creștinii.\n Note 1 Publicate în Revista Patriarh. „Refacerea C-polui” – 1903.\n2 „Fiziologie filosofică” de Paulescu, pag. 259.\n","date":"18-04-2008","img":"https://axaneamului.ro/posts/magazine/axa-i/10/sfantul-sinod-i-ecumenic-de-la-niceea-si-contributia-sfantului-constantin-cel-mare-la-stabilirea-calendarului-crestin-ortodox/images/0.jpg","permalink":"https://axaneamului.ro/posts/magazine/axa-i/10/sfantul-sinod-i-ecumenic-de-la-niceea-si-contributia-sfantului-constantin-cel-mare-la-stabilirea-calendarului-crestin-ortodox/","series":["AXA ANUL I"],"tags":["Istorie"],"title":"Sfântul Sinod I Ecumenic de la Niceea și contribuția Sfântului Constantin cel Mare la stabilirea calendarului creștin-ortodox","youtube":""},{"author":"Centrul European de Studii Covasna – Harghita","categories":["Revista presei maghiare"],"content":"Europai-Ido, nr.6 – martie 2008\nAșadar, plecăm definitiv, salut, ungurilor!\nNyiri Janos În noiembrie, patru familii transilvănene au plecat din localitatea Nagykovacsi mutându-se înapoi pe pământul lor natal. A început migrarea înapoi. Avocații care ani de zile au ajutat la stabilirea maghiarilor sosiți din România, ajută acum la restabilirea lor. Fie că vrem sau nu să știm, țara noastră și-a pierdut forța de atracție.\nȘi azi găsim numeroși muncitori unguri ocazionali în România.\nSalut, ungurilor, plecăm acasă! Și acolo putem câștiga acum atât cât câștigăm aici. Cel puțin acolo nu ne privește nimeni ca pe niște români.\nDupă 5 decembrie 2004, oricum nu ne-am mai simțit ca acasă. Am trăit, am muncit și am plătit aici impozite timp de nouă ani. Credeți că sunteți maghiari doar pentru că Dumnezeu v-a pus aici? În 5 decembrie ați renunțat la solidarizarea cu noi. În 9 martie, veți renunța și la solidaritatea dintre voi înșivă. Pentru o felie de pâine v-ați vinde și propria mamă. Nu sunteți maghiari nici voi, dar nici alții.\nMi s-a născut aici un copil, la fel de maghiar ca și voi, însă în hârtia pe care am primit-o de la spital scria tată necunoscut. Bineînțeles că nu a putut deveni cetățean ungar, pentru că nu avem decât aviz de ședere aici. Așa fabricați voi românii.\nVoi faceți totul pe dos. Vă plângeți de guvernul vostru dar îl realegeți, iar pentru un blid de linte l-ați realege și mâine. Vă sunt vândute terenurile, drumurile, căile ferate, spitalele, totul, iar voi îndurați fără a spune o vorbă.\nOficiul guvernului nu ne-a făcut nici un bine. Ne-a pus bețe-n roate în tot ce s-a putut. Acasă cel puțin, guvernul nu este dușman al românilor. Acum ne așteaptă și pe noi, ba chiar ne cheamă. Se ridică construcții. Se edifică și Transilvania și încă repede. Cel care nu este leneș, poate munci.\nCu alte cuvinte, noi plecăm, salut! Si n-aveți decât să vă înecați reciproc într-un pahar cu apă. Însă fără noi.\nEuropai-Ido, nr. 6 – martie 2008\nEste nevoie de un loc…\nCsiki Sandor Este nevoie de un loc în care – aici și acum – să te simți bine. Este nevoie de un loc în care să știi sigur că pășești pe același pământ pe care cosangvinii tăi crează și trăiesc de mai bine de o mie de ani și pe care nu trebuie să scornești povești ale originii pentru a demonstra zilnic faptul că acest pământ este al tău.\nȘi mai este nevoie de ceva: să vii pe lume în limba străbunilor tăi. Este important ca atâta timp cât tu lucrezi din greu pentru familie, cel născut din sângele tău să nu fie legănat, adormit și dezmierdat pe limba celor care s-au stabilit aici peste tine.\nSă poată spune mai târziu în limba maghiară primul cuvânt și nu în limba pe care o vorbesc angajații creșelor, care bineînțeles că nu sunt vinovați pentru faptul că în localitate nu există nici o creșă și nici un cămin în limba maghiară.\nIar când va merge la școală, să nu încerce să-l învețe limba statului ca și când ar stăpâni deja ca pe o limbă maternă acea limbă străină, pentru el chineză. Și să nu fie, din acest motiv, elev corigent, să nu fie dezavantajat la primul examen din viața sa.\nEste nevoie de un loc în care, mergând de-a lungul străzii, să știi că mergi pe pământul udat de sângele străbunilor tăi tocmai pentru ca tu să te simți mereu bine pe acel meleag și să privești cu fruntea sus, cu zâmbetul pe buze și liniștea în suflet în ochii celor care vin peste tine.\nUn loc în care toate piețele, străzile, clădirile publice și instituțiile sugerează că aici nu trăiește un popor de slugi care renunță benevol – cu pași mari – la drepturile care i se cuvin și nu revendică nimic, nici măcar cu pași mici, din ceea ce i-a fost furat.\nAici nu trebuie să-și aibă locul teama ta de politiști, de jandarmi, de militari sau de toți cei care poartă uniforma celor care s-au stabilit aici peste tine sau care nu poartă uniformă în schimb din zel, din reflex sau poate căutând să profite, te toarnă.\nAcesta nu poate fi locul în care i te adresezi unui funcționar public întreținut de poporul tău din dările tale, însă acesta nu cunoaște sau nu vrea să vorbească limba vorbită de toți compatrioții tăi care trăiesc și respiră aici, pe pământul natal al străbunilor tăi, apărat cu sângele.\nEste nevoie de un loc în care bogățiile subterane aflate sub tine nu migrează în buzunare străine și nu îi îngrașă pe cei care nu au vărsat lacrimi pentru această patrie ci, pentru că au primit în dar acest pământ, îți exploatează națiunea și fură bogățiile naturale care ți se cuveneau ție.\nÎn acel loc tu trebuie să faci legile. Doar cei aleși din rândul cosangvinilor tăi și împuterniciți de tine te pot conduce. Doar ei pot spune ce este bine aici și acum pentru tine și micul tău popor. Care nici nu este atât de mic cum ai gândi.\nExistă în Europa o comunitate germană – care numără doar 50.000 de suflete – care se bucură de autonomie deplină pe teritoriul statului belgian. Chiar dacă această comunitate este de 14 ori mai mică decât cea a maghiarilor secui, are universități proprii în limba maternă și autoguvernare proprie.\nEste nevoie de un loc în care să-ți trăiești curajos viața, fără a pleca ochii și fără a te autolimita. Un loc în care cosangvinii tăi ajunși la nivele înalte să nu fie preocupați întreaga zi să-ți pună bețe-n roate.\nEste nevoie de un loc în care să te simți bine. În care să poți fii cel care ești. Nu slugă călcată în picioare.\nHaromszek, nr.5330 – 18.03.2008\nVor interveni în Parlamentul European și în cel român/Să se pună capăt manifestărilor antimaghiare\nFarkas Reka În întreg Bazinul Carpatic se fac din nou simțite manifestări antimaghiare tot mai puternice și trebuie să se ia măsuri foarte ferme împotriva lor – au subliniat ieri, în cadrul unei conferințe de presă, europarlamentarul Sogor Csaba, Antal Arpad și Tamas Sandor. Au considerat inacceptabil ceea ce s-a întâmplat la Cluj și au atras atenția asupra faptului că nu este vorba de un fenomen izolat. Antal Arpad a prezentat pagini web în care maghiarii sunt umiliți și pe care pot fi sesizate o serie de melodii, de inscripții cu texte vulgare. Au reamintit de faptul că vineri, organizația extremistă Noua Dreaptă a împărțit și prin Sfântu Gheorghe foi volante, respectiv de faptul că și miercurea trecută fusese pusă la cale o provocare: la meciul de baschet, elevi ai Colegiului Mihai Viteazul au apărut cu pancarte pe care scria Pământul secuiesc, pământ românesc. S-a reușit preîntâmpinarea conflictului însă era clar că elevii nu s-au dus acolo de capul lor – a opinat Antal Arpad.\nAntal Arpad a afirmat că Noua Dreaptă este prezentă și în orașul nostru, anul trecut depunând oficial, de 1 decembrie, coroane la statuia lui Mihai Viteazul.\nTamas Sandor a apreciat drept periculos faptul că mulți tratează cu superficialitate acțiunile Noii Drepte și ale altor mișcări edificate pe ideologiile gărzii de fier.\nȘtim că la un moment dat, și parlamentul român va vota autonomia teritorială a Pământului Secuiesc. Nu azi, nu mâine, dar într-o zi va veni și acest moment – asta dacă România vrea să rămână țară europeană – a opinat Sogor Csaba.\nCei trei parlamentari au afirmat că vor face totul pentru a pune capăt manifestărilor antimaghiare din ce în ce mai puternice. Sogor Csaba va înainta o petiție în Parlamentul European și, atunci când va avea ocazia, va interpela. Antal și Tamas vor atrage atenția în parlamentul român: manifestările antimaghiare sunt mult mai periculoase pentru țară decât revendicările autonomiste. În ceea ce privește paginile web, vor depune plângeri la poliție și la Consiliul Național pentru Combaterea Discriminării.\nHaromszek, nr. 5340 – 01.04.2008\n1 Aprilie\nExistă soluții!\nKuti Janos Ne-a vizitat din nou o persoană care fericește națiunea: Funar. El are soluții în privința prosperării Pământului Secuiesc. Noi doar vorbim despre acest lucru, dar el ar face ceva în acest sens. Are planuri concrete. Afirmă că trebuie repatriate cele 50.000 de familii alungate din județele Harghita și Covasna. Calculând câte 4 persoane de familie, ar fi vorba despre 200.000 de oameni. Aproape numărul total al locuitorilor zonei Trei Scaune. Fiecare familie va primi zece ari de pământ, în total 5000 de hectare. Dacă nu vor exista suprafețe suficiente, acestea trebuie luate de la maghiari. Pentru mutarea persoanelor și pentru construirea de case ar primi atâtea fonduri încât dacă le-ar investi și le-ar cheltui, Pământul Secuiesc ar înflori deodată. În afară de acest lucru, maghiarii dispun de multe arme. Acestea ar trebui vândute ținând cont de faptul că NATO are grijă de noi. Amenzile impuse din cauza utilizării drapelelor maghiare ar însemna alți bani. Ar putea fi impuse amenzi și pentru intonarea imnului ungar și a celui secuiesc. În cazul în care nu va fi suficient de eficientă nici interzicerea funcționării școlilor maghiare, utilizarea limbii maghiare ar putea fi sancționată. Chiar și acasă. Pentru acest lucru în locuințe ar trebui montate aparate de interceptare, care ar trebui supravegheate. Foarte mulți oameni ar avea din nou de lucru! Ar putea fi amendată de asemenea utilizarea în limba maghiară a denumirilor geografice și istorice. În domeniul construcțiilor ar putea lucra eventual și maghiari, în cazul în care ar învăța românește. În stadioane secuii ar învăța cântece patriotice. Coloana sonoră ar fi asigurată de puștile mitralieră. Cei care au plecat din România în străinătate vor veni cu toții înapoi aici. Sfântu Gheorghe va deveni metropolă. Fabricile închise ar trebui redeschise și ca urmare o serie de oameni ar putea fi repuși în funcțiile de conducere deținute înainte de revoluție. Nu știu ce se va întâmpla cu cei care au decedat între timp. Vor fi mutate și mormintele acestora? Dacă nu se va realiza cifra de 50.000? Atunci ar trebui adoptată o lege în acest sens. Ar putea exista și ideea schimbului de locuitori și ca urmare ar putea fi soluționată mai ușor problema locuințelor repatriaților și imigranților. Nu știu cum de nu și-a adus aminte încă de cea mai bună soluție și anume modalitatea camerelor de gazare de tip -Hitler. Poate că și-a adus aminte doar că nu vrea să vorbească deocamdată despre ea.\nHaromszek, nr.5340 – 01.04.2008\nÎn Moldova se învață în limba maghiară Orele de limba maghiară sunt frecventate de 1.500 de copii ceangăi din Moldova – a declarat Hegyeli Attila, responsabil cu programul de învățământ al Asociației Maghiarilor Ceangăi din Moldova. În instituțiile de învățământ ale statului, la orele de limba maghiară, care nu reprezintă o disciplină obligatorie, asistă 992 de elevi, iar cursurile extracurriculare de limba maghiară sunt frecventate de 500 de copii. În prezent, există posibilitatea predării limbii maghiare în 19 localități, dintre care în 15 localități orele sunt organizate în școlile de stat. În prezent, în Moldova își desfășoară activitatea 36 de profesori de limba maghiară. S-ar putea mări numărul elevilor care învață maghiara, având în vedere că în localitățile unde există deja posibilitatea predării limbii maghiare, nu toți copiii participă la cursurile respective. Pe Pământul ceangăiesc, încă există aproximativ 20 de localități unde copiii cunosc această limbă. Extinderea sferei vorbitorilor de limbă maghiară necesită mai mulți pedagogi. Cu toate că autoritățile centrale, adică inspectoratul școlar județean din Bacău, nu mai împiedică activitatea profesorilor de limba maghiară, dar nici nu le susțin, pedagogii din zonă și preoții catolici pun bețe-n roată ceangăilor. Un exemplu în acest sens este întâmplarea din Tuta și Valea Mare, unde elevii care învață limba maghiară au fost umiliți în fața colegilor lor români și i-au scăzut nota la purtare.\nEuropai-Ido, nr. 7 – martie 2008\nAcuzațiile nefondate ale unui politician israelian la adresa Ungariei\nToth Gy. Laszlo În ediția din 1 martie 2008 a publicației Magyar Nemzet a apărut un interviu interesant, realizat de Sitkei Levente cu Tomi Lapid – fost vicepremier al Israelului, președintele Institutului Jad Vasem. Acesta spunea: Nu ne-am stabilit în Israel pentru a conviețui alături de alte popoare ci pentru că în urma holocaustului ne-am dat seama că evreii au nevoie de un stat propriu. În legătură cu conviețuirea evreo-palestiniană, politicianul israelian a declarat ferm: conviețuirea nici nu intră în discuție. Această opinie face abstracție de faptul că în 1948, Statul Israel a luat ființă pe un teritoriu locuit totuși de palestinieni.\nDin cauza sporului demografic, numărul arabilor îl va depăși în curând pe cel al evreilor, lucru care, într-o democrație liberală în masă, ar duce la crearea unei situații absolut noi. Tocmai din acest motiv, premierul Israelului consideră că țara sa ar trebui să renunțe la o parte din teritoriul istoric dacă dorește ca Israelul să rămână un stat evreiesc și democratic.\nConform persoanei intervievate, în Israel toți sunt egali în fața legii. Situația arabilor este însă mai rea, deoarece israeliții se fac remarcați în principal în sfera intelectuală, în timp ce arabii sunt mai degrabă agricultori iar în rândul lor nu s-a format încă o pătură mijlocie care să poată reprezenta coloana vertebrală a societății arabe.\nPoliticianul israelian nu este mulțumit de situația din Ungaria. El a afirmat următoarele: Își permit mai mult decât își permiteau înainte. Nu este clar la cine face referire acest plural: la unguri, în general, sau doar la anumite partide? Nu se știe nici în numele cui ia poziție, în contextul de față, politicianul statului evreu, adică cine sunt cei care decid ce ne putem permite?\nDl. Lapid formulează și alte obiecții: ați dus libertatea de exprimare până acolo încât sub umbrela ei, în Ungaria are loc cea mai groaznică propagandă a fasciștilor unguri. Ceea ce vă permiteți azi în numele democrației, Garda Ungară de exemplu, nu există nicăieri altundeva în Europa. Ulterior adaugă: aceste fenomene afectează nu numai Israelul, dar au un efect rău și asupra relațiilor voastre cu America. În acest moment, este clar că Tomi Lapid nu este adeptul libertății de exprimare ci al democrației îngrădite. Politicianul israelian este puțin tendențios atunci când amintește despre propadanga fasciștilor unguri și Garda Ungară. De altfel, această organizație funcționează în cadru constituțional, prin respectarea normelor statului de drept.\nOpiniile intolerante ale lui Tomi Lapid nu prea ajută la conviețuirea evreilor cu alte popoare. Mulți își mai amintesc încă de declarația lui Simon Peres, care afirma că Israelul a cumpărat Ungaria.\nHaromszek, nr.5337 – 28.03.2008\nGheorghe Funar a fost la Sfântu Gheorghe/ Legi împotriva maghiarilor\nFarkas Reka Secretarul general al PRM, Gheorghe Funar, nu se dezminte. În cadrul conferinței sale de presă de ieri, de la Sfântu Gheorghe, a avut o serie de ieșiri antimaghiare.\nÎn primul rând a obiectat lipsa pregătirilor festive din oraș, deși ar trebui semnalat printr-o mare de drapele și o serie întreagă de manifestări faptul că în urmă cu 90 de ani, Basarabia i-a fost anexată României. De 18 ani încoace, UDMR încearcă să obțină autonomia etnică și independența Transilvaniei, și doar mulțumită PRM nu s-a întâmplat acest lucru. El a arătat că UDMR a înființat PCM ca pe o barcă de salvare. A pomenit din nou despre faptul că în timpul purificărilor etnice de la începutul anilor 90 au fost alungate din județele Covasna și Harghita 50.000 de familii de români. De asemenea, am aflat și că în Transilvania există o serie întreagă de depozite de armament.\nÎn opinia lui Funar, și Serviciul Român de Informații (SRI) a întocmit un raport despre armele și munițiile procurate cu ajutorul statului ungar, se cunosc exact locurile în care se află acestea însă șeful statului și guvernul nu sunt dispuși să ia la cunoștință acest lucru. Funar a prezentat detaliat cele două proiecte de lege ale PRM, aflate pe masa parlamentului. Unul dintre acestea ar urma să reglementeze restabilirea familiilor de români alungați, respectiv sprijinirea celor care doresc să vină aici. Cel de-al doilea proiect de lege poartă titlul Lege pentru liniștea românilor și a României. Acesta ar urma să interzică școlile, universitățile maghiare autonome, să reintroducă utilizarea numai în limba română a denumirilor geografice și istorice, să interzică emisiunile în limba maghiară ale posturilor publice de televiziune și radio, să îndepărteze toate inscripțiile în limba maghiară.\nDe altfel, Gheorghe Funar a venit la Sfântu Gheorghe pentru coordonarea pregătirilor în vederea alegerilor locale, însă la sediu a fost primit doar de 5-6 membri de partid.\nHaromszek, nr.5336 – 27.03.2008\nManifestările antimaghiare sunt tot mai puternice\nFerencz Csaba În România, forțele vechiului regim continuă să genereze o atmosferă antimaghiară; în contextul anului electoral, naționalismul este tot mai puternic – a afirmat europarlamentarul Tokes Laszlo în cadrul întrevederii pe care a avut-o ieri, cu președintele Paramentului European, Hans-Gert Pottering.\nTokes i-a înmânat acestuia un pachet de documente, care conține între altele inițiativa privind seria de manifestări intitulată O Europă Creștină, documente referitoare la confruntarea cu trecutul comunist și poziții vizând situația maghiarimii din România.\nAtitudinea de respingere manifestată în România față de aspirațiile autonomiste ale maghiarimii transilvănene este de neînțeles având în vedere, pe de-o parte, că autodeterminarea comunitară este o practică acceptată în Europa iar pe de altă parte, că autonomia maghiară nu periclitează integritatea teritorială a României – a afirmat Tokes.\nSf. Gheorghe, 03.04.2008\n","date":"18-04-2008","img":"https://axaneamului.ro/posts/magazine/axa-i/10/traduceri-din-presa-de-limba-maghiara-din-romania/images/0.jpg","permalink":"https://axaneamului.ro/posts/magazine/axa-i/10/traduceri-din-presa-de-limba-maghiara-din-romania/","series":["AXA ANUL I"],"tags":null,"title":"Traduceri din presa de limbă maghiară din România","youtube":""},{"author":"Cola Nicea","categories":null,"content":"SAU DESPRE ISTORICUL FORMĂRII CETELOR DE LUPTĂTORI ROMÂNI PENTRU EMANCIPAREA POLITICĂ A ROMÂNIMII DIN MACEDONIA partea a II-a Este drept, conștiința națională la români, bulgari și albanezi nu e încă pe deplin formată, de aceea mulți dintre ei devin grecomani și luptă pentru o cauză străină de neamul lor.\n– Tocmai de aceea ne grăbim și noi să căutăm să înăbușim în fașă acțiunea de formare a conștiinței naționale la popoarele alogene.\n– Conștiința națională a început să se trezească. Suntem mulți și nu ne veți putea ucide pe toți. Noi îndurăm jugul turcesc. Vrem să-l scuturăm, proclamând autonomia Macedoniei, alcătuind un stat multinațional, unde însuși poporul grec din Macedonia să facă parte din acest stat. Veniți voi, tocmai din Creta, dintr-un teritoriu care el însuși este sub stăpânire turcească, ca să ne impuneți jugul grecesc? Cu ce drept? Când a aparținut vreodată Macedonia la Grecia? Dimpotrivă, Macedonia a fost cuceritoarea Greciei. Numai grație statelor elenistice, odraslele Macedoniei, limba și cultura greacă a cucerit Orientul apropiat. Noi ne socotim urmașii tracilor macedoneni contopiți cu romanii. Vă suntem superiori ca obârșie. De altfel, [grecii] de azi au foarte puțin [în] comun cu grecii vechi. În cea mai mare parte sunteți români, slavi și albanezi grecizați. Se poate demonstra aceasta prin nomenclatura topică, de origine slavă, românească și albaneză, antroponomia; nume ca Chitos, Mitros, Flesas, Nacos, Nasios, sunt românești.\n– Am vrea să știm, câți antarți aveți în subordine?\n– Vreo două sute, împărțiți în mai multe cete și care acționează între Salonic și Ostrov.\n– De unde sunt de fel?\n– Cei mai mulți sunt din Creta, câțiva din Grecia și foarte puțini din Macedonia, pe care îi folosim ca curieri.\n– De ce voi, cretanii, nu luptați pentru eliberarea insulei voastre?\n– Căpitane Gheorghe (pentru prima dată a pronunțat acest nume), când am plecat din Grecia, nu cunoșteam realitățile din Macedonia. Ni se spunea că autonomiștii sunt puțini la număr, că populația ne așteaptă cu brațele deschise. Cei câțiva vlahi și bulgari rătăciți vor ceda imediat, îndată. Imediat însă ce am trecut râul Bistrița (anticul Alikmon), mi-am dat seama că situația e cu totul alta. Populația din aceste locuri nu e grecească. Cei mai mulți sunt bulgari, apoi români. Greci sunt puțini și numai pe la orașe și în câteva sate de clăcași pe la beii turci. Tineretul bulgar mai rupe ceva grecește, bătrânii însă nu cunosc greaca. Ei bine, mitropoliții noștri ne-au dat curieri din rândul acestor oameni, și deși sunt plătiți bine, cu șase lire pe lună, cred că ei m-au atras în această cursă. Nu știu ce soartă mă așteaptă, dar dacă îmi dați drumul, cum ați făcut cu ceilalți trei, îmi iau cretanii mei și mă duc în Grecia, îndemnând pe orice cretan să nu se mai înroleze ca antart.\n– Ceata lui Mitra Vlahu a capturat la Leaova patru antarți greci originari din Creta. Fiindu-i milă de ei, că erau tineri, i-a pus să jure pe Sfânta Evanghelie că se vor întoarce în Grecia. După ce le-a dat drumul, în răstimp de vreo două luni i-a capturat din nou, într-o luptă dată în apropiere de satul Luminița și, desigur, de data aceasta i-a omorât.\n– Cred că erau niște fanatici. Scopul nostru este să desființăm mai întâi elita românească. Să silim pe fruntașii români să-și retragă fiii de la școlile românești; poporul de jos, desigur, se va alătura acestora. Agras era acum abătut. A pronunțat un cuvânt: „Eritalcala”. Mai târziu am aflat că, în dialectul cretan, eritalcala înseamnă s-au înecat corăbiile.\nDupă ce am terminat cu Agras, l-am luat la interogator pe Done Minga. Întrebările le punea tot Mucitani.\n– De unde ești? Ce meserie ai?\n– Sunt bulgar din Neaguște. Sunt revizor școlar la școlile cu limba de predare greacă. Minga începu să plângă, se văita și ne ruga să-i dăm drumul, el nefiind cretan, [ci] macedonean. După ce i-am colindat timp de șapte-opt zile prin satele românești și bulgărești, în cele din urmă ne-am dus în pădurea Beladova de lângă Paticina, unde a avut loc condamnarea. Sentința am citit-o eu. Am expus atunci pe larg crimele [pe] care le-au comis bandele grecești. La acuzația că românii sunt măcelăriți pentru că sunt în cârdășie cu bulgarii, am demonstrat că în Epir nu există picior de bulgar, așijderea în Samarina, Perivole, Avdela, Ianina, Caterina, totuși românii sunt masacrați oriunde nu se supun politicii de grecizare. Sentința a fost scrisă în limba română și turcă și atârnată de pieptul lui Agras.\nIată culpele care i s-au pus în sarcină:\nAu incendiat conacul celnicului român Zega, căsăpindu-i două mii de oi, două sute de vaci și omorându-i toți păstorii.\nLa moșia lui Toli Hagigogu au omorât mai întâi opt păstori. Văzând că celnicul Hagigogu nu-și retrage copiii de la școala românească, după un an i-au mai omorât încă cinci păstori, au măcelărit trei mii de oi, iar herghelia de cai au luat-o și au trimis-o în Grecia.\nLui Mușa Caprini din Veria i-au căsăpit o mie cinci sute de oi și capre. Lui Tușu Bucovala i-au măcelărit două mii de oi și capre. Lui Sterie Duma din Livezi i-au măcelărit o mie de oi și capre. Au incendiat casele fruntașilor români din Selia și Xirolivad, precum și școlile românești din aceste sate. Au incendiat satul Gramaticova. În satul Huma din Meglenia au ucis zece elevi de la școala românească în timp ce făceau o excursie cu școala. Au omorât pe preoții români Papatănase și Gheorghe Ripidoni.\nPentru toate aceste crime și celelalte, neidentificate până acum, sunteți condamnați la moarte. Căpitanul nostru a dat dispoziții să-i păzim și să le permitem să vorbească între ei. (Până atunci fuseseră ținuți izolați). După câteva ceasuri am ieșit din pădure lângă o livadă în plină floare. Curierii noștri ne-au adus de mâncare și câteva sticle cu rachiu. Am dat și celor doi prizonieri porții egale de mâncare și rachiu, după cum am primit și noi. Niciodată nu i-am ținut flămânzi. Agras, când căpăta rachiu, avea poftă de vorbă. Într-un timp, Agras începu să fredoneze un cântec din timpul revoluției din 1821. Acest cântec, creație populară, îl cântă atât grecii, cât și românii din părțile locului. Căpitanul ne-a ordonat să-l lăsăm să cânte, și apoi să-i tălmăcim cântecul, întrucât, după cum s-a mai spus, Mucitani nu știa grecește. După ce a terminat de cântat, Handuri i-a tradus cântecul. Era cântecul dedicat lui Atanasie Diacul, adică viteazul călugăr, cel care a bătut pe turci în lupta de la Hanul din Gravia. Iată textul în traducere: [aici sunt două rânduri scrise de mână în limba greacă, nu am recunoscut bine literele și nu l-am mai scris]. „Fă-mi-te turc, Diacule, schimbă-ți religia și te închină la geamie și vei fi grațiat” (călugărul luptător căzuse captiv în mâinile turcilor). La încheiere cântecul suna astfel: „Ia vezi ce timp minunat a ales moartea să mă răpească, acum când pomii înfloresc și poienile se umplu de iarbă.”\nPrin intermediul lui Handuri, Mucitani i-a spus lui Agras, captivul condamnat la moarte:\n– E o mare deosebire între voi, Atanasie Diacul și ceilalți căpitani de haiduci de la răscoala din 1821, care, pare-mi-se, cei mai mulți nici nu au fost greci, ci români. Pe atunci, la îndemnul poetului Rigas Pheraios, alt român de-al nostru, revoluția a fost proclamată în numele creștinătății. Sub steagul revoluției au alergat greci, români, bulgari, albanezi, ba chiar și voluntari din apusul Europei, cum a fost bunăoară poetul Byron, englez, și italianul Santaroza. Voi, revoluționarii de azi, v-ați cârdășit cu păgânii împotriva creștinilor.\nAntarții voștri, împreună cu bașibuzucii lui Hairedin Bei din Vodena, zilele trecute ați omorât patruzeci de țărani români și bulgari în satul Licoviște, pe când aceștia se întorceau de la târg în satele lor din Meglenia. În ținutul Veriei, antarții și bașibuzucii au organizat atâtea măceluri împotriva populației pașnice românești. Sunteți în relații de colaborare cu Halil Bei și Ramis Bei, cele două căpetenii de bașibuzuci. În timpul staționării noastre în Balta Ianița, în timp ce ne băteam cu turcii, ne-ați atacat și voi, mișelește, pe la spate. Vreți să aveți Macedonia? Bateți-vă cu turcii, ocupanții țării, nu cu noi, românii, care nu avem nimic contra voastră, ci doar atât, vrem să ne păstrăm limba.\nAgras devenise calm, sfida chiar moartea. Într-adevăr, credea în idealul pentru care se angajase să lupte. În ce îl privește, era sincer, crezuse într-un ideal, a fost învins, dar ținea să moară ca un om de onoare. Atitudinea lui în fața morții, plină de demnitate, merita stima noastră. Iar noi l-am respectat. Nu a fost schingiuit, nici înjurat, batjocorit. În cele din urmă, spuse:\n„S-ar putea să aveți dreptate, nimeni nu poate ști pe ce făgașe se va desfășura istoria. Deocamdată, dușmanii noștri, ai grecilor, nu sunt turcii, ci voi, românii și bulgarii, fiindcă voi atentați la marele ideal al panelenismului. Cum se va sfârși lupta, Dumnezeu știe, eu însă cred în destinul Eladei. Ținuturile în care curge azi [sânge] de greci, de români, de bulgari și de albanezi, de vinovați și nevinovați, potrivit credinței noastre multiseculare, mai devreme sau mai târziu, le vom recâștiga. Marii învinși veți fi voi, românii, apoi bulgarii. Mai ales voi, românii. România nu vă poate ajuta cu nimic. România are alte deziderate, eliberarea Transilvaniei, a Basarabiei. Admițând că într-o zi se va înfăptui unitatea națională a poporului român, voi, cuțovlahii din Macedonia, tot nu veți avea nimic de câștigat. După înfăptuirea unității naționale, România va trebui să lupte în continuare pentru păstrarea noilor sale frontiere, pentru că, urmând să aibă un dușman de mărimea Rusiei și a unei Ungarii mutilate, atenția ei se va îndrepta nu spre salvgardarea intereselor românilor din Macedonia, ci înspre câștigarea de aliați care să-i asigure integritatea noilor sale frontiere. Iată de ce marii învinși, marii sacrificați de însăși România, presupusa voastră patrie pentru care luptați cu atâta abnegație, veți fi voi, cuțovlahii.\n– Înainte de a muri, țin să vă spun încă o dată: Adevărata voastră patrie nu este România, ci Elada.\n– Știm că România nu ne poate ajuta cu nimic. România își are marile sale deziderate, altele decât cele ale românilor macedoneni. Tocmai de aceea noi ne pronunțăm pentru autonomia Macedoniei, adică ne luăm soarta în propriile noastre mâini. Nu cerem nimic de la România. E patria noastră, îi dorim tot binele, dar nu-i cerem să ne ajute, bunăoară să ne trimită armament și oameni, cum procedează Grecia, care organizează bandele pe teritoriul ei și le trimite apoi peste frontieră.\nDupă pronunțarea sentinței, Mingas plângea și se văita. Agras a uitat că este prizonier și s-a răstit către Mingas, mustrându-l: „Nu ți-e rușine să plângi ca o femeie? Te-am socotit un om demn, plin de curaj. Constat însă că m-am înșelat. Așa este lupta, din ea ies învinși și învingători. Noi am căzut învinși, cauza pentru care luptăm, însă, nu este pierdută.”\nNoi i-am lăsat să vorbească. Niciodată nu am recurs la torturi, cum făceau bandele grecești. Noi am ales pedeapsa cea mai ușoară, fără chinuri, spânzurătoarea. Ceva mai mult, după cum se vede din aceste rânduri, le-am dat chiar voie să ne și acuze.\nAgras spuse lui Mingas: “Unui antart nu-i este admis să plângă. Adu-ți aminte ce planuri făceam noi dacă vreunul din dușmanii noștri ar fi căzut în mâinile noastre, mai ales învățătorul Gheorghe Celea și acel Lycanthropos (lupul om) Adam Gulea, cum i-am fi tras în țeapă ori i-am fi orbit, reeditând în mic fapta basileului Vasile Bulgaroctonul, și i-am fi trimis apoi orbi în satele lor, spre a pune în groază pe români.”\nCât timp i-am avut în captivitate, încercam fel de fel de trucuri spre a le stoarce informații. Niciodată nu am întrebuințat mijloace josnice de constrângere, căci după felul său cavaleresc, Agras n-ar fi scos nici un cuvânt. Când dispuneam de rachiu, îi dam și lui. Agras, om cult, începea să spună atunci lucrurilor pe față. Ataca frontal, pleda, își apăra cauza neamului său. În timp ce Mingas plângea, era sfârșit, Agras se ținea demn, cavalerește. Niciodată nu l-am ofensat. În felul lui, îl socoteam un luptător în slujba unui ideal, nicidecum un tâlhar. Uneori făceam chiar filologie comparată. Handuri îi spunea că și româna a contribuit la formarea limbii neogrecești, nu numai în ce privește lexicul, ci chiar sintactic. Sintactic, greaca veche are mult mai multă asemănare cu germana decât cu neogreaca, care se potrivește mult cu româna. Poți gândi neogrecește și să traduci direct în română, ceea ce nu poți face, când este vorba de greaca veche. Apoi lexicul. Iată, bunăoară, cuvinte de origine română intrate în patrimoniul limbii neogrece: porta, manichi (mânecă), mandra, mula (catâr), stani (stână), urda și multe altele.\nAgras regreta mult că a căzut în mâna românilor și nu a bulgarilor, căci bulgarii, mai barbari în felul lor, i-ar fi omorât imediat. Handuri îi spunea că toți cetnicii români sunt din Macedonia și vorbesc tot atât de bine greaca ca și româna. Agras regreta că românii macedoneni, acești greci care și-au uitat limba, au apucat pe o cale greșită, în loc să se întoarcă la matcă.\nLa o întrebare, cine subvenționează mișcarea antarților, cu o mândrie caracteristică luptătorului idealist, Agras a răspuns:\n– Statul grec nu obligă pe nimeni să devină antart. Recrutarea antarților o face Silogul „Ellinismos”, care este condus de greci erudiți. Acești învățați au legături cu Guvernul și cu Patriarhia de la Constantinopole. Statul nu alocă nici un fond mișcării antarte. Fondurile se obțin prin donații. Mai ales negustorii greci din Egipt, din România și din America dau sume mari de bani. Grecii din Rusia nu pot contribui cu nimic. Statul rus se opune. La mijloc este vorba de bulgari, frații rușilor, și interzic acțiunea de finanțare a revoluției noastre.\nDupă terminarea cercetărilor ne-am transportat în apropiere de gara Bladova. Mihali Handuri și Mușa Darlaiani făceau de pază, în timp ce noi i-am spânzurat de un nuc. Scrisă în rezumat, în românește și în turcește, sentința le-a fost pusă pe piept.\nIată textul: „Așa va s’ pată tuț ațeli greț care vatămă armâni, ardu horile armânești și vatămă prăvdzile armânești.”\nSemnat: Gheorghe Mucitani\nMihali Handuri\nVestea morții lui Agras se răspândise ca fulgerul în toată Macedonia. În timp ce ai noștri jubilau, grecii și grecomanii intraseră în derută. Mitropoliții greci din Veria și Vodena au intervenit pe lângă autoritățile turcești, promițându-le mari sume de bani ca să scoată potere pentru salvarea vieții lui Agras. Astfel, cât timp l-am avut în captivitate, poterele mișunau peste tot. S-au retras numai atunci când l-au găsit mort. L-am spânzurat dinadins lângă gară, să fie văzut de oricine, pentru că altfel Comitetul grec ar fi negat, spunând că a plecat în Grecia pentru recrutarea de antarți.\nDrept represalii, Comitetul Grecesc, la o ședință ținută în orașul Neaguște, a hotărât distrugerea satului românesc Doliani. Informați fiind de agenții noștri, ceata noastră s-a deplasat îndată la Doliani, spre a preîntâmpina atacul.\nCeata grecească era condusă de căpitanul Serafim (alias colonelul grec Fufas). Antarții erau în număr de circa patruzeci, mai toți străini de regiune, cu câțiva curieri localnici. În dimineața zilei de 29 iunie, la mlaștina din Xirovuni de lângă Doliani, ne-an ciocnit cu banda grecească. Antarții nu știau de prezența noastră acolo. Luați prin surprindere, i-am încercuit, cum însă satele Doliani, Selia și Xirolivad erau înțesate de armată turcă, aceasta, la auzul împușcăturilor, s-a deplasat în grabă și, fiind cât pe aci să ne încercuiască, ne-am retras. Tot așa și grecii au rupt-o la fugă. Ce e drept, grecii luptau bine, călăuzele lor însă i-au părăsit, lăsându-i singuri în locuri necunoscute.\nDupă câteva zile ne-am dus la locul unde s-a dat lupta. Am găsit o sabie cu inscripția: „Serafim taie și nu curge sânge”. Am mai observat o dâră de sânge pe o distanță de circa 2 km. Mai târziu am fost informați că a fost ucis Serafim și un grec din Neaguște, Micibunas, și câțiva alții au căzut răniți.\nComitetul grecesc, care era sigur de reușită, a rămas consternat de acest eșec, în schimb românii au prins curaj. Rapsozii populari au compus cântece, glorificând pe luptători, cântece care se mai cântă încă în Macedonia. Spre deosebire de cântecele grecilor, stăpânite de ură: to ematon rumunon na hisi podon (sângele românilor să curgă la picioarele noastre), cântecele noastre erau pline de noblețe.\nPentru continuarea luptei aveam nevoie de muniție. În acest scop, Mucitani a plecat să procure cartușe, lăsând în locul lui pe Handuri, care era cel mai vechi cetnic și un bun organizator.\nÎntrucât antarții omorau la drumul mare pe oricare român întâlnit, am luat hotărârea să aplicăm legea talionului: pentru un român ucis, vom omorî doi greci. În vestul Macedoniei se află orașul Cojani. De la Salonic au fost expediate câteva lăzi cu cărți românești pentru școlile din orașul Grebena. Lăzile erau trimise prin poștă și însoțite de un soldat turc. În timp ce soldatul dormea, grecii au deschis lăzile și, luând cărțile, au umplut lăzile cu excremente. Jandarmul n-a observat ce s-a întâmplat în timpul popasului la Cojani. Abia când au ajuns la destinație, le Grebena, s-a văzut conținutul lor. Un român din satul Avdela se întorcea acasă, venind din România, unde era plecat la muncă. Teroriștii greci l-au împușcat cu șase gloanțe în centrul orașului Cojani. Aflând despre acest asasinat, cu prilejul bâlciului de 1 august din orașul Veria, ne-am postat la pândă pe șoseaua Veria-Cojani și am împușcat doi negustori greci care veneau cu mărfuri de la bâlci. Omorul a avut loc lângă satul Castani. După această măsură de represalii, negustorii greci nu mai îndrăzneau să folosească șoseaua Veria-Cojani. Am ordonat ca nici un chirigiu român să nu mai transporte mărfuri pentru orașul Cojani. Negustorii greci din Cojani și Grebena au încercat atunci să se folosească de gara Sorovici. Am luat hotărârea să barăm și această șosea. Satele de prin prejur fiind turcești, într-o zi ne-am deghizat în ciobani și am atacat, omorând câțiva greci. Așadar și ruta Sorovici a devenit inutilizabilă. Nu le rămânea negustorilor greci decât să se aprovizioneze din Grecia prin portul Volos, lucru prea costisitor. Văzându-se constrânși, negustorii au fost nevoiți să apeleze la români. Criza de aprovizionare a durat trei luni. Nu se aprovizionau grecii, dar nici chirigiii români nu aveau de lucru. S-au început tratative între chirigii și negustorii din Cojani și Veria: chirigiii să fie liberi să circule fără teama de a fi atacați, să se mărească costul transportului, spre a se recupera pierderile din timpul crizei de aprovizionare. Grecii au primit condițiile puse de români. Ceva mai mult, negustorii greci, ca să fie și mai siguri de securitatea lor, au început să ne facă daruri prin chirigiii noștri. Negustorul Tega Varduni ne-a trimis multe piei argăsite pentru confecționarea de cartușiere, precum și opinci roșii cu ciucuri. Desigur, oamenii nu spuneau numărul, câți suntem, astfel că într-o zi ne-am pomenit cu 40 de perechi de opinci și vreo 20 de oale pline cu vin. Le-am primit pe toate, numai vinul l-am dat la chirigii, noi neavând încredere. Ne temeam să nu fie otrăvit.\nVăzând că grecii ne știu de frică, după ce ne-am răzbunat asupra orașelor Grebena și Cojani, ne-am hotărât să izolăm satele grecești de principalul centru de aprovizionare, orașul Veria. Astfel, într-o zi, pândind pe drumul care duce de la satul grecesc Cernova la Veria, am omorât doi greci; mai târziu, chiar în seara aceea, am capturat patru greci, tot din Cernova, deplasați în satul Turcohori. La ancheta făcută, am constatat că erau curieri ai bandelor grecești. Astfel, și drumul dintre orașele Veria și Neaguște a fost barat. Pe acești greci i-am capturat în felul următor. În timp ce noi patrulam de-a lungul liniei ferate, la un moment dat am auzit niște oameni vorbind la umbra unui arbore, i-am înconjurat și, crezând că suntem ceata grecească, se uitau la noi și ne-au răspuns că nu cunosc pe nimeni din ceată; ne-au întrebat cine suntem noi și unde sunt prietenii noștri. Noi le-am răspuns tot pe grecește și, cum cunoșteam numele unor antarți, le-am spus că suntem cutare și cutare. Până să se dezmeticească, am pus mâna pe ei și i-am împușcat. Cadavrele lor au fost descoperite după câteva zile, intrate în putrefacție. Între Veria și Ghida, la locul denumit Sufullio, se află un pod de lemn lung de aproape 40 de metri, care trece pe deasupra unei mlaștini adânci. Într-o zi de marți, zi de târg la Veria, după ce am lăsat să treacă pe pod mai multe care trase de cai și de bivoli, am tras în convoi, animalele s-au speriat și au căzut în mlaștină cu oameni și care. În ziua aceea am împușcat 15 greci. Am lăsat cuvenitul răvaș, prins pe o salcie, motivul pentru care au fost împușcați acești greci, explicând că sunt represalii pentru omorurile comise de greci împotriva populației românești. Între Neaguște și orașul Caterina, aproape de râul Bistrița (Aliakmon), se află Mănăstirea Calipetra din satul Rahova. Mănăstirea aceasta servea drept cuib de adăpostire pentru antarții greci. Noi primisem informații din Neaguște că o bandă grecească, condusă de un ofițer grec pe nume Amalias, în drum spre Caterina, va poposi la mănăstire. Noi am stat la pândă o zi întreagă pe drumul care duce la mănăstire, dar nu s-a ivit nimic. Ne-am introdus în mănăstire și ne-am adresat starețului, natural pe grecește, că ne-am rătăcit de tovarășii noștri antarți și nu mai putem da de urma lor. Starețul ne-a răspuns că antarții trecuseră ieri pe la mănăstire. Printre ei se afla și Amalias. El a vrut să ne servească cu cafele, însă, dându-și seama că nu suntem greci, i-a căzut ibricul din mână. L-am arestat și legat bine. Am mai arestat încă patru greci care lucrau la mănăstire și i-am împușcat pe toți. Așadar și drumul la Caterina a devenit inutilizabil. Jale mare a cuprins pe grecii din Veria. În semn de doliu, prăvăliile s-au închis, băteau clopotele de la toate cele 70 de biserici din oraș.\nDupă aceste măsuri de represalii, notabilii greci de la orașe și sate au intervenit pe lângă comitetul revoluției grecești, ca antarții să nu mai ucidă populația pașnică românească, ci bandele să se bată între ele fără să atace pe păstorii și pe chirigiii români.\nComitetul grecesc, spre a iscodi unde sunt cetele românești (ei credeau că sunt mai multe cete, deoarece noi ne deplasam repede și apăream acolo unde nici nu se așteptau) au trimis la Selia un preot grec, anume Papastavris, însoțit de un grec din Veria, Zafaras, cu icoana de la schitul Dovra, ca să meargă pe la stânele grecomanilor; adevărata lor misiune era însă culegerea de informații.\nFiind înștiințați imediat, am pândit în apropiere de localitatea Marușa, de lângă Veria, și i-am împușcat pe amândoi: pe Papastavras și pe Zafaras.\nDupă aceste acțiuni de terorizare, grecii din Neaguște și din Veria, mai ales după ce am împușcat la munca câmpului pe un grec din Veria, Bunțolas, au prins atâta groază de armatolii români, încât nu îndrăzneau să iasă la munca câmpului, nici la culesul viilor, crezând că toate drumurile sunt pline de armatoli români.\nNedumerirea lor era și mai mare, mai ales că noi nu împușcam pe românii grecomani. Pe aceștia îi socoteam frați și căutam să ni-i apropiem prin trezirea conștiinței românești cu ajutorul cărților și revistelor care soseau din țară. Grecul împușcat la munca câmpului, am scris pe răvașul prins de pieptul lui, a fost executat ca măsură de represalii pentru un băiat de 12 ani, fiul românului Adamaca din Xirolivad, care a fost împușcat de greci.\nÎn luna august, ceata noastră, cu Mihali Handuri, Mușa Darlaiani și ceilalți, a plecat din Gramaticova spre Selia.\nAm ajuns pe vârful muntelui Carataș, la locul denumit „La Cruce”. Era spre Înserat; de departe am observat mulți oameni mergând spre aceeași direcție, spre Selia de Sus, căci a doua zi era sărbătoarea Sfintei Marii, 15 august. Ne-am postat la o cărare pe unde trebuiau să treacă acești oameni.\nCând s-au apropiat de noi, am văzut că erau înarmați. Am deschis foc asupra lor prin surprindere. Antarții au luat-o la fugă în debandadă, profitând de întunericul care căzuse. După ce s-au depărtat, au tras și ei câteva salve și au apucat-o spre Neaguște. Îndată după atac am cercetat locul unde ne ciocnisem cu ei. Am găsit două arme Gras, o pereche de opinci și dâre de sânge. După câteva zile am fost informați că fuseseră împușcați doi greci, dintre care unul se numea Epaminondas Carabinas, și câțiva [fuseseră] răniți.\nÎn primăvara anului 1908, luna mai, în timp ce turme de oi și de capre ale românilor din Gramaticova se deplasau de la șes la munte, comitetul grecesc din Neaguște a ordonat antarților să atace pe acești români lângă satul bulgăresc Golișani. Antarții se deghizaseră în țărani muncitori și se prefăceau că lucrează la prășitul porumbului. Țăranii din Golișani, observându-i că au arme asupra lor și identificându-i că sunt antarți, au anunțat ceata bulgărească a lui Iciu Ceauș, din care pe vremea aceea făceam și noi parte. Ne-am apropiat tiptil și am împușcat șapte din ei, câțiva au căzut răniți, iar ceilalți au rupt-o la fugă. Armata turcă, care staționa în satul bulgăresc Tarmarinova, a căutat să intervină, noi însă am dispărut în pădure și nu ne-a mai dat de urmă. Cu o zi mai înainte de acest atac, doi albanezi grecomani înarmați, organe ale comitetului grecesc, spre a teroriza populația bulgărească din regiune, au spart zăgazul de la iazul care alimenta cu apă moara din Piscupie, sat bulgăresc, pentru ca atunci când morarul și alți săteni ar fi mers să repare spărtura, să-i împuște. Văcarul satului, observându-i, a dat de veste sătenilor. Înștiințați fiind de săteni de acest fapt, ne-am deplasat la fața locului, unde pândeau albanezii, și i-am împușcat, luându-le totodată și armele, două puști Martini. Pe vremea aceea eram contopiți cu ceata lui Iciu Ceauș și Traian Cucuda.\n","date":"18-04-2008","img":"","permalink":"https://axaneamului.ro/posts/magazine/axa-i/10/memoriile-capitanului-cola-nicea-ii/","series":["AXA ANUL I"],"tags":["Politică","Istorie"],"title":"Memoriile căpitanului Cola Nicea II","youtube":""},{"author":"AXA","categories":null,"content":"10 aprilie 2008 Pragul electoral pentru alegerile parlamentare a fost majorat până la 6% Parlamentul a majorat pragul minim de accedere în legislativ a unui partid sau organizație social-politică de la 4 la 6 la sută. Parlamentul a aprobat joi, 10 aprilie, o serie de modificări și completări la Codul electoral, cu votul a 62 de deputați, transmite Info-Prim Neo.\nPragul minim de reprezentare la nivel de 6% a fost susținut de fracțiunile Partidului Comuniștilor și Partidului Popular Creștin-Democrat. Liderul PPCD, Iurie Roșca, a declarat în cadrul dezbaterilor parlamentare că pragul de 6% nu afectează nici într-un fel normele democratice, menționând totodată că nu există în acest sens o normă europeană unică. Vicespicherul s-a arătat încrezător că PPCD va reuși să întrunească un număr suficient de voturi pentru a accede în viitorul Parlament.\nPreședintele Partidului Democrat, Dumitru Diacov, a pledat pentru menținerea pragului la nivel de 4%. Deputatul a reamintit că în 2005 Parlamentul a redus pragul de la 6 la 4% la recomandarea Consiliului Europei, OSCE, Parlamentului European și observatorilor internaționali în campania electorală, care au atenționat că pragul de 6% este prea mare pentru R. Moldova. Diacov a subliniat că un prag mare distorsionează voința poporului pentru că multe voturi trec de la un partid la altul, ceea ce face ca Parlamentul să nu mai fie unul reprezentativ.\nDeputatul comunist, Vadim Misin, a ținut să precizeze că în 2005 consultanții internaționali, doar au recomandat reducerea pragului până la 4%, dar au specificat că este de competența Parlamentului să decidă limita. Potrivit lui Misin, în majoritatea statelor europene pragul electoral este de 5%, iar în mai mult de 10 țări – de 6%.\nPropunerea lui Dumitru Diacov de a menține pragul electoral existent a fost susținută doar de 15 deputați. Majoritatea parlamentară a respins și alte două propuneri ale președintelui PD. Deputatul propusese ca TV publică să ofere în campania electorală doar timpi gratuiți de antenă, în mod egal tuturor candidaților, iar ordinea de înscriere în buletinele de vot să fie stabilită prin tragere la sorți la sfârșitul campaniei electorale.\nNoua redacție a Codului electoral prevede că tragerea la sorți va fi efectuată zilnic.\nAlte modificări ale Codului se referă la excluderea noțiunii de „blocuri electorale”, interdicția de a se înscrie în cursele electorale pentru persoanele condamnate prin hotărâre definitivă a instanței de judecată, care au antecedente penale nestinse, stabilirea pentru publicitatea electorală prin intermediul rețelei de telefonie mobilă și internet a unor reglementări similare publicității din presa scrisă.\nCodul a fost, de asemenea, completat cu o prevedere care interzice deputaților să dețina dublă cetățenie. Aceasta stipulează că în momentul înregistrării, candidatul va declara pe proprie răspundere deținerea cetățeniei altui stat, iar în momentul validării mandatului de deputat – va confirma documentar renunțarea la cetățenia altui stat sau retragerea cererii privind obținerea acesteia. Potrivit autorilor, această normă a fost preluată din legislația Lituaniei.\nInfo-Prim Neo\n11 aprilie 2008 „Edinaia Gagauzia” avertizează în legatură cu desfășurarea unor acțiuni de protest Mișcarea obștească „Edinaia Gagauzia” avertizează în legatură cu posibilitatea desfășurării unor acțiuni de protest în cazul invalidării alegerilor în circumscripțiile în care pentru Adunarea Populară au fost aleși deputați susținători ai formațiunii, transmite Info-Prim Neo.\nÎntr-un comunicat al Comitetului executiv „Edinaia Gagauzia” se menționează că reprezentanții puterii centrale s-au folosit la maximum de resurse administrative în alegerile din autonomie. Mai ales în turul doi de scrutin, la 30 martie, au fost implicați angajați ai structurilor de forță care au exercitat presiuni asupra alegătorilor.\nReprezentanții mișcării afirmă că dispun de informații privind folosirea în continuare a resurselor administrative, presiunea fiind exercitată actualmente asupra deputaților nou aleși, susținători ai mișcării.În cazul în care aceștia nu cedează, se recurge la presiuni asupra organelor judecătorești în scopul invalidării alegerilor în acele circumscripții.\n„Mișcarea obștească “Edinaia Gagauzia” declară că, în cazul exercitării de presiuni asupra organelor de judecată în scopul nerecunoașterii atribuțiilor deputaților aleși legal, adepți ai mișcării noastre, ne rezervăm dreptul organizării mitingurilor de protest, adoptării unor măsuri adecvate în vederea apărării democrației, drepturilor și libertăților cetățenilor statului nostru”, se spune în comunicat.\n“Edinaia Gagauzia” solicită reprezentanților OSCE și ai misiunilor diplomatice acreditate în R. Moldova să susțină validarea rezultatelor turului doi de scrutin în alegerile pentru Adunarea Populară.\nInfo-Prim Neo\nSUA vor sprijini orice pas pentru reglementarea transnistreană SUA vor susține orice pas îndreptat spre reglementarea conflictului transnistrean, a declarat, vineri, presei de la Tiraspol, Michael Kirby, Ambasadorul SUA în R. Moldova, care a avut o întrevedere cu președintele Sovietului Suprem al autoproclamatei RMN, Evgheni Sevciuc.\nPotrivit Agenției INFOTAG, diplomatul a salutat întrevederea de vineri de la Bender între Președintele Moldovei, Vladimir Voronin, și liderul transnistrean, Igor Smirnov, prima din ultimii șapte ani. “Se va vedea în viitor cât de utilă a fost întrevederea. Dar fiecare dintre noi își dorește ca oamenii din acest teritoriu să prospere. Astfel, orice pas pentru reglementare va fi primit pozitiv”, a declarat Kirby.\nEvgheni Sevciuc de asemenea a dat o apreciere pozitivă “întrevederii președinților Moldovei și Transnistriei” și faptului că ea a avut loc, menționând că asemenea întrevederi oferă posibilitatea de discutare a numeroaselor probleme. Sevciuc și-a exprimat speranța că “în cadrul dialogului de azi vor fi elaborați pași concreți, care vor contribui la dezvoltarea economiei Transnistriei și Moldovei, la simplificarea circulației transportului prin granița moldo-transnistreană”.\n“Partea transnistreană nu a renunțat la negocieri niciodată și nu se opune reluării lor. Eu cred că e nevoie de întrevederi și discuții asupra problemelor acumulate și cu conducerea Moldovei, inclusiv cu Președintele Parlamentului. Trebuie să găsim aspectele comune, care pot fi rezolvate azi, pentru ca viața oamenilor de pe ambele maluri ale Nistrului să devină mai bună de pe urma acestui dialog”, a subliniat spicherul tiraspolean.\nInfotag\nȘeful Misiunii OSCE Philip Remler salută dialogul dintre Președintele R. Moldova și liderul transnistrean Șeful Misiunii OSCE în Moldova, Ambasadorul Philip Remler, a salutat astăzi reluarea dialogului direct dintre Președintele Moldovei, Vladimir Voronin, și liderul transnistrean, Igor Smirnov, transmite DECA-press cu referință la un comunicat OSCE.\nAmintim că Voronin și Smirnov s-au întâlnit astăzi la Bender pentru prima dată în ultimii aproape șapte ani.\n“Această întâlnire a fost un prim pas, ce ar putea pava calea spre reluarea negocierilor de reglementare în format 5+2, precum și spre constituirea grupurilor de lucru în problematica măsurilor de promovare a încrederii”, a declarat Ambasadorul Remler.\nȘeful Misiunii i-a apreciat pe cei doi lideri pentru voința politică demonstrată, precizează DECA-press.\nDECA-press\nVladimir Voronin și Igor Smirnov s-au înțeles în privința reluării negocierilor în formatul “5+2” Întrevederea Președintelui Republicii Moldova cu liderul Transnistriei (prima din ultimii șapte ani), care a avut loc, vineri, la Bender, a durat 1,5 ore. Președintele Vladimir Voronin a ieșit din incinta administrației or. Bender la orele 13.30, ora locală, și a plecat la Chișinău, transmite reporterul Agenției INFOTAG din Bender.\nIgor Smirnov a mai rămas în clădire, fiind așteptat de câțiva jurnaliști, chiar dacă s-a anunțat că nu vor fi declarații pentru presă. Se așteaptă ca rezultatele întrevederii să fie făcute publice de serviciile de presă ale celor doi lideri.\nO sursă din administrația lui Smirnov a comunicat reporterului Agenției INFOTAG că la întrevedere părțile au convenit asupra reluării negocierilor în formatul “5+2”. Data și locul primei runde de tratative vor fi anunțate suplimentar.\nPotrivit sursei, Președintele Vladimir Voronin a promis să analizeze posibilitatea de înlocuire a regimului operațiunilor de export-import ale agenților economici transnistreni cu unul mai puțin dur și să intervină cu un demers pe lângă Uniunea Europeana în vederea ridicării interdicției de intrare pe teritoriul Uniunii Europene, aplicate unui număr de 17 funcționari din administrația transnistreană.\n“Reluarea negocierilor în formatul “5+2” a fost principala chestiune la întrevedere. Părțile au căzut de acord că acum au fost create condiții bune pentru rezolvarea definitivă a problemei. Alte detalii nu vor fi discutate, pentru că negocierile în format complet trebuie să aiba loc în formatul “5+2”. Ambele părți, de asemenea, sunt de acord cu aceasta. Astfel, ele vor avea de stabilit data și locul întrevederii experților în acest format. La viitoarele tratative în formatul “5+2” va fi abordată o singură problemă – proiectele de documente privind statutul regiunii Transnistrene în componența Republicii Moldova. Întrevederea de azi trebuie să aibă un singur rezultat – stabilirea datei și a locului rundei de negocieri în formatul “5+2”. Această poziție a fost coordonată cu toate părțile negocierilor în acest format – Rusia, Ucraina, OSCE precum și Uniunea Europeană și SUA, care au rolul de observatori”, a afirmat sursa.\nVoronin și Smirnov s-au înțeles să se întâlnească în timpul unei convorbiri telefonice, avute pe 7 aprilie. Pregătirile de întrevedere s-au ținut în mare secret, data și locul acesteia nu au fost anunțate. Presa a aflat despre întrevedere abia după ce aceasta a început. Întâlnirea a avut loc la sediul șefului administrației or. Bender – al doilea centru administrativ ca mărime din Transnistria, situat pe malul drept al Nistrului, dar inclus administrativ în componența Transnistriei. La Bender, au avut loc cele mai sângeroase evenimente, în perioada conflictului armat din 1992.\nInfotag\nPreședintele Moldovei și liderul transnistrean au convenit asupra unei serii de întrevederi Președintele Republicii Moldova, Vladimir Voronin, și liderul Transnistriei, Igor Smirnov, au convenit asupra continuării întrevederilor în vederea rezolvării pe etape a tuturor problemelor care s-au acumulat între Chișinau și Tiraspol, se spune într-un comunicat difuzat de serviciul de presa al Președintelui Republicii Moldova, după întrevederea șefului statului cu liderul de la Tiraspol, care a avut loc, vineri, la Bender.\nPotrivit Agenției INFOTAG, în comunicat se spune că în cadrul întrevederii Vladimir Voronin și Igor Smirnov au discutat despre noi posibilități de dezvoltare a dialogului între Chișinău și Tiraspol, au trasat o serie de pași concreți pentru dezvoltarea procesului de negocieri. Ei au ajuns la poziția unanimă privind convocarea neîntârziată a grupurilor de lucru mixte pentru întărirea măsurilor de încredere între Chișinău și Tiraspol. Activitatea grupurilor de lucru urmează să propună un spectru de proiecte concrete în domeniile dezvoltării infrastructurii, construcției de drumuri, al securității și dezarmării, în sfera socială și cea cultural-umanitară.\nVoronin a menționat că atmosfera constructivă care s-a creat în reglementarea transnistreană permite Republicii Moldova să adreseze Uniunii Europene și SUA inițiativa de anulare a restricțiilor de vize în privința conducătorilor Transnistriei. Igor Smirnov a declarat, la rândul său, că, conducerea Transnistriei anulează restricția de circulație între două maluri ale Nistrului pentru toți reprezentanții conducerii Republicii Moldova.\nServiciul de presă nu se refera la reluarea procesului de negocieri în formatul “5+2”. Reporterul Agenției INFOTAG a aflat că acesta a fost unul dintre subiectele principale ale întrevederii, dar nu s-a luat vreo decizie concretă de reluare a tratativelor.\nMinistrul de externe al autoproclamatei Republici Moldovenești Nistrene, Valeri Litkai, care a participat la întrevedere, a declarat presei că “discuțiile despre reluarea negocierilor sunt încă premature”. “Este bine că o atare întrevedere a avut loc. Și s-a convenit ca asemenea întrevederi să mai fie, noi avem la ce să lucrăm”, a conchis Litkai.\nInfotag\nLa întrevederea de la Bender, Vladimir Voronin și Igor Smirnov au exprimat un “optimism rezervat”, anunță serviciul de presă al lui Smirnov La intrevederea de vineri Vladimir Voronin și Igor Smirnov au exprimat un optimism rezervat vizavi de viitorul proces de negocieri, se spune într-un comunicat al serviciului de presă al liderului autoproclamatei Republici Moldovenești Nistrene (RMN), care a difuzat un rezumat complet al întrevederii, transmite Agenția INFOTAG.\nÎn comunicat se spune că Voronin este de părere că săptămâna viitoare se va putea vorbi despre reluarea amplă a negocierilor privind reglementarea transnistreană în formatul “5+2”. Interlocutorii au abordat perspectivele și mersul reglementării moldo-transnistrene, posibilitățile de reluare a consultărilor pentru identificarea modelului de edificare a unor relații de vecinătate între republici; partea transnistreană și-a reiterat atașamentul față de reglementarea relațiilor moldo-transnistrene prin mijloace pașnice, politice, în cadrul dialogului constructiv și bazat pe drepturi egale, între organele abilitate ale puterii de stat din Transnistria și Moldova. O atenție specială a fost acordată aspectelor practice ale reglementării, cu impact asupra vieții cotidiene a cetățenilor din cele două republici, inclusiv anularea barierelor administrative în dezvoltarea economiei în întreaga regiune.\nÎn comunicat se expun cuvintele lui Voronin, că asemenea întrevederi vor deveni regulate, iar convorbirile telefonice vor fi întreținute după necesitate. În plus, ne-am înțeles că părțile vor constitui grupuri de lucru care vor studia problemele din relațiile dintre noi, inclusiv, măsurile de încredere pe care le-am lansat mai înainte. Constituirea acestor grupuri și activitatea la care ele vor proceda neîntârziat, cred eu, chiar săptămâna viitoare, au premise să ne pregatească să ne apropiem pozițiile în măsura care să ne permită să propunem demararea unor negocieri ample în formatul “5+2”, a spus Voronin.\nServiciul mai transmite că Smirnov a spus că a avut două chestiuni pentru întrevederea cu Voronin “prima – înmânarea acordului de prietenie și colaborare între Republica Moldovenească Nistreană și Republica Moldova, care, în viziunea noastră (luând în calcul toate referendumurile care au avut loc) tocmai ar fi oferit o soluție pentru toate problemele. A doua – eliminarea tuturor barierelor economice și de altă natură în circulația mărfurilor și a persoanelor în vederea continuării activității”, a afirmat Smirnov.\nEl a menționat că Voronin a promis să solicite comunității europene ridicarea restricțiilor de circulație în privința liderilor administrației transnistrene, iar Tiraspolul, ca răspuns, va ridica interdicția intrării demnitarilor moldoveni pe teritoriul transnistrean. Smirnov a acordat o atenție specială necesității respectării principiului egalității părților, asupra căruia s-a convenit anterior, și a subliniat că o soluție viabilă durabilă nu poate fi gasită în condițiile presiunilor constante asupra unei părți implicate în conflict. “Astfel, cred că îndeplinind și voința poporului, și voința poporului moldovenesc, avându-l în vedere pe Vladimir Nicolaevici, noi vom găsi același limbaj în abordare pentru rezolvarea problemelor. Lucrul cel mai important este ca aceasta să nu împiedice viața oamenilor care locuiesc în Moldova și în RMN”, a accentuat Smirnov.\nSurse din administrația de la Tiraspol au comunicat Agenției INFOTAG că Moldova a insistat ca la întrevedere să nu fie simboluri de stat, ca să nu se creeze aparența unor negocieri interstatale, asupra cărora insistă partea transnistreană, care a elaborat acordul de prietenie și colaborare între Republica Moldovenească Nistreană și Republica Moldova. Inițial, pe masa de negocieri au fost puse drapelele de stat ale părților, iar după începutul întrevederii au fost eliminate, la rugămintea lui Vladimir Voronin. Pe fotografiile făcute de operatorii personali ai celor doi lideri se vede că drapelele au fost pe masă doar la începutul întrevederii.\nInfotag\n14 aprilie 2008 R. Moldova solicită României trecerea mai operativă a frontierei, în zilele de Paști În perioada Sărbătorilor de Paști, trecerea frontierei moldo-române ar putea fi mai eficientă și mai operativă. Ministerul Afacerilor Externe și Integrării Europene al Republicii Moldova (MAEIE) a transmis o solicitare în acest sens autorităților de la București.\nConstantin Burghiu, director adjunct al Departamentului Afaceri Consulare al MAEIE, a comunicat Agenției INFOTAG că în anul trecut în această perioadă au fost înregistrate mai multe cazuri când cetățenii moldoveni au întâmpinat deficiențe la trecerea frontierei. “Au parvenit plângeri că cetățenii noștri au fost nevoiți să plătească bani pentru a trece hotarul, chiar dacă totul era în regulă. În acest context solicităm autorităților române organizarea cât mai eficientă a procedurii de trecere a frontierei române”, a precizat Burghiu.\nEl a mai spus că, tradițional, de Paști, fluxul de călători care trec hotarul pentru a reveni acasă se dublează.\nDin 1 ianuarie, 2007, când România a aderat la Uniunea Europeană, moldovenii pot călători în această țară doar cu viză, care se eliberează gratis.\nInfotag\n","date":"18-04-2008","img":"https://axaneamului.ro/posts/magazine/axa-i/10/stiri-din-basarabia/images/0.jpg","permalink":"https://axaneamului.ro/posts/magazine/axa-i/10/stiri-din-basarabia/","series":["AXA ANUL I"],"tags":["Basarabia noastră cea de totdeauna"],"title":"Știri din Basarabia","youtube":""},{"author":"George Mihalcea","categories":null,"content":"Foloseam, în ediția trecută a săptămânalului nostru, cuvântul capodoperă în legătură cu o cercetare transdisciplinară a civilizației române moderne publicată de Theodor Codreanu sub titlul de A DOUA SCHIMBARE LA FAȚĂ. Zilele care au trecut, dar și părerile unor prieteni care au citit cartea, m-au întărit în convingerea că, într-adevăr, ne confruntăm cu o lucrare de o importanță cu totul execepțională, iar trecerea sa printre capodoperele culturii românești scrise este pe deplin acoperită. Motivele sunt puternice și multiple, dar voi trece în revistă doar câteva. În primul rând, este demn de luat în seamă că Theodor Codreanu abordează problematica situării culturii române în context universal fără prea obișnuitele complexe de inferioritate atât de prezente în scrisul atâtor altora. Nici urmă de aruncarea blamului deriziunii asupra a tot ce este românesc. Dimpotrivă, sunt subliniate lucruri și opere extrem de rezistente care, chiar dacă sunt bine știute, sunt maculate în ultimii ani de reprezentanții unei, sau unor linii ideologice și expediate la subsolul culturii sub pretextul demitizării. S-a procedat așa cu istoria noastră, în primii ani de după 1989, apoi s-a continuat cu literatura, știința, credința,în sfârșit cu mai tot ceea ce ne poate justifica dreptul de a avea o voce distinctă în concertul unei lumi aflate în plin proces forțat de retrasare a a liniilor jocului în conformitate cu interese pe care foarte puțini mai au capacitatea de a le descifra, necum pe aceea de a le influența. Rezultatul imediat este că, noi, românii, dar nu numai noi, ne vedem supuși unor foarte bine elaborate procedee de spălare a creierelor, aceasta nefiind altceva decât o primă etapă a deznaționalizării. Miliardele lui Soros au creat în întreaga Europă centrală și răsăriteană o serie de inchizitori ai spiritului, cu mult mai eficienți decât culturnicii comuniști. Ei sunt mai inteligenți, mai școliți acolo unde trebuie și mult, mult mai subtili. Unora dintre ei li s-au fabricat și dosare de disidenți, astfel că le-a fost cu atât mai ușor să devină credibili în ochii unor mase pe care defunctul lor șef, Silviu Brucan, un sinistru asasin moral din perioada proletcultismului, reșapat sub înfățișare de democrat independent, le-a denumit “stupid people”. Mai mult, odrasle ale torționarilor comuniști au fost impuse pentru întocmirea dosarului de condamnare a comunismului, o condamnare cât se poate de inutilă câtă vreme rezultatul nu a fost decât unul de natură demagogică. Adunătura de neopăturici care se pretinde clasă politică nu a reacționat, dacă lăsăm la o parte circul făcut în parlament de liderul PRM, fiind mult prea ocupată cu propria chivernisire pe seama principiului ”eu împart, eu primesc și la nimeni nu dau seamă”. Theodor Codreanu îi numește pe mai toți și îi desființează cu argumente ce nu pot fi contestate, întrucât le-a desfăcut cifrul și intențiile. Lui Pleșu, Liiceanu, Patapievici, Tismăneanu și celorlalți, le sunt puși în contrapartidă Eliade, Vulcănescu, acel Cioran care nu acceptase ciuntirea operei sale de către falșii discipoli ai lui Noica și, mai ales, Eminescu. Același Theodor Codreanu sesizează și mecanismul neoproletcultist care, conform vechiului principiu “cine nu e cu noi e împotriva noastră”, au reușit într-un timp record să-i treacă în stare de moarte civică pe puținii rezistenți împotriva bolșevismului de soi românesc, cazul lui Paul Goma fiind cel mai tipic, la asta contribuind cu arme și bagaje și domnia sa Nicolae Manolescu, cel care a dispus destituirea lui Liviu Ioan Stoiciu din conducerea revistei “Viața Românească”, el însuși un rezistent veritabil, tocmai pentru că și-a permis să-l apere pe Goma. Mai sunt și alții amestecați în conspirația împotriva spiritului autentic al valorilor românești, unii fiind răsfățați pe bani buni de mai toate canalele audiovizale (atenție, cuvântul canal este legat, în limba română, și de canalizare), dar ei sunt prea pițifelnici pentru a mai fi pomeniți.\nApoi, extrem de curajos, Theodor Codreanu revine asupra confruntării dintre sincronism și protocronism. În mod strălucit, el demonstrează falsitatea disputei, dar și falsitatea ideii că protocronismul ar fi o expresie a național-comunismului. Din nou, armătura argumentelor este de neatacat, de aici și intuiția noastră că se va face totul pentru ca autorul nostru să fie tratat de cei indicați de el ca autori ai genocidului cultural la care suntem supuși doar printr-o … tăcere vinovată. Acest lucru este, din păcate, cât se poate de posibil, întrucât ei dețin toate pârghiile de la Ministerul Culturii și Cultelor, ei dictează în mass media românești, ei manevrează banii Institutului Cultural Român, ei virează fondurile pentru manualele școlare și cursurile universitare către editurile care le scot, pe bandă rulantă, inepțiile, ei ne ucid spiritual cu aerul că ne fac o mare favoare, după ce au scos din programe capodoperele și le-au înlocuit cu pornoliteratură. Or, în ce lume vrem noi să trăim, într-una în care ni se șterge identitatea cu aprobarea noastră trădătoare, sau într-una în care națiunile și culturile lor să se armonizeze? Un răspuns a fost dat, mai demult, de Mircea Eliade ( și el hulit de corifeii români și străini ai Noii Stângi), citat în lucrarea sa de Theodor Codreanu: „Occidentul nu are ce face cu mărunței Jean-Paul Sartre, nici cu falși Picasso sau cu pseudo Bernard Shaw. Hibridismul cultural, pseudo-morfozele și sterilizarea spirituală constituie fenomene din țările subjugate de Soviete. Producția după modele prefabricate la Moscova este considerată idealul suprem al culturii zise  și  dincolo de Cortina de Fier. Acolo sunt fabricați în serie atâția Ilya Ehremburg polonezi, unguri, români”. Spusele lui Mircea Eliade sunt, astăzi, mai valabile ca oricând, doar că trebuie să schimbăm numele centrului de putere.\n(va urma)\n","date":"18-04-2008","img":"","permalink":"https://axaneamului.ro/posts/magazine/axa-i/10/a-doua-schimbare-la-fata/","series":["AXA ANUL I"],"tags":null,"title":"A doua schimbare la față","youtube":""},{"author":"George Mihalcea","categories":null,"content":"Din ce în ce mai des, răsfoind presa noastră cea de toate zilele, butonând pe zecile de canale de radio și televiziune, sau navigând pe internet, mă duc, aproape fără să vreau, cu gândul la celebra exclamație a lui Hamlet: VORBE, VORBE, VORBE! Acest lucru mi se întâmplă ori de câte ori mă întâlnesc cu sintagme de genul INTERES NAȚIONAL, SIGURANȚA CETĂȚEANULUI, SECURITATE NAȚIONALĂ. Fel de fel de politruci certați cu gramatica, începând chiar cu cei unși cu funcții de parlamentari sau cu fotolii ministeriale, ori de analiști confecționați din polistiren expandat pe care s-au grefat o serie de fraze standard dintr-un limbaj ce nu depășește un vocabular alcătuit din nu mai mult de 150,4 cuvinte, se întrec, care mai de care, să ne lămurească de binefacerile tinerei noastre democrații care, nu-i așa, ne asigură o dezvoltare armonioasă, pe baza unor politici… sustenabile(sic!). Am ales, pentru astăzi, SECURITATEA NAȚIONALĂ, nu de alta, dar tocmai ne-am curățat de impresiile “epocalei” reuniuni a NATO soldate, cum am mai spus-o, cu trecerea în derizoriu a politicii internaționale a foarte curând fostului președinte al SUA. Să nu mint, ne-am ales, totuși, noi, românii, cu ceva, și anume cu promisiunea cât se poate de vagă că d-l președinte al megaputerii americane va lua din nou în studiu rușinosul caz al pușcașului marin care l-a ucis pe Teo Peter și care își vede liniștit de trebă prin cine știe ce bază militară, colindând prin diverse site-uri porno, singurele excitante pentru creierul său lis. Revenind la lucruri mai serioase, despre ce fel de securitate se poate vorbi într-un stat slab din punct de vedere economic, care și-a trecut la fier vechi industria de apărare și se vede silit să cumpere, la prețuri dictate de alții, dar cu comisioane grase, aproape tot ce este necesar pentru apărare? La fel, cum se poate vorbi despre securitate, și încă națională, cu o economie care subzistă mai mult pe seama valutei aduse în țară de căpșunarii din Spania, ori de zidarii din Italia sau Germania, în timp ce copiii le duc dorul de la Vișeu până la Vaslui?\nMai departe, cum se poate face vorbire despre aceași securitate națională, ca să fim în ton cu păsăreasca avocaților, când destinul culturii române scrise este guvernat, la această oră, de un domn pe numele său Demeter Andras Istvan, ca secretar de stat supervizat de cel mai impotent ministru pe care l-au avut vreodată ea,cultura română, dar și cultele? Ce legătură are securitatea națională cu aria ce ține de spirit, ar putea întreba cineva, dar ea, securitatea, are cu domeniul la care tocmai m-am referit tot atâta legătură câtă au prețul pâinii, al gazelor, al benzinei, ca și alte prețuri care expoldează atât de des, încât ne-am obișnuit cu expolzia și ni se pare normală… Mâine-poimâine, se vor face douăzeci de ani de când așteptăm să se schimbe și altceva decât șleahta de hoți care se rotesc la guvernare și nu se întâmplă nimic, în afară de dezintegrarea tot mai accentuată a unei societăți aproape iremediabil infectate. În loc de locuri noi de muncă, avem pomeni colective la praznice și la alegeri. În loc de bunăstare, vedem cum se înstrăinează până și domeniile considerate ca strategice în orice țară în care se mai găsește și câte o formă de bun simț. Așa s-a ajuns să cumpărăm carburanți de la o țară care nu produce nici un mililitru de petrol, grâu, legume și fructe de la o alta pe care am aprovizionat-o, secole de-a rândul, cu toate cele ce țin de ale stomacului, iar producția de creiere, deloc neglijabilă, în ciuda străduințelor de a termina și ceea ce nu a fost, încă, terminat din învățământul românesc, este livrată la export la cel mai convenabil preț pentru cumpărător, adică pe gratis. Bănci nu mai avem, investitorii mari sunt, aproape fără excepție, doar străini, iar pe plan intern banul public produce borduri și câte doi-trei kilometri de drumuri al căror asfalt crapă după prima ploaie. Din contrarevoluția confiscată sub formă de loviluție, au mai rămas numai vorbele și parăzile, imnul DEȘTEAPTĂ-TE ROMÂNE care, pentru unii, nu mai reprezintă nimic, plus aerul perpetuu de mare bășcălie națională, de nu ne mai rămâne decât să strigăm, odată cu IL Caragiale, „Hai, gugumani, la jubileu!”\n","date":"18-04-2008","img":"https://axaneamului.ro/posts/magazine/axa-i/10/securitatea-nationala-si-vorbele/images/0.jpg","permalink":"https://axaneamului.ro/posts/magazine/axa-i/10/securitatea-nationala-si-vorbele/","series":["AXA ANUL I"],"tags":["Politică"],"title":"Securitatea națională și vorbele","youtube":""},{"author":"Theodor Codreanu","categories":null,"content":"Punere în temă În ultima parte a anului 2007, am asistat la o ciudată polemică între doi dintre cercetătorii ultimilor șase ani din viața pământească a lui Eminescu, controversații ani 1883 – 1889. E vorba de N. Georgescu și Călin L. Cernăianu, autori care deja au elaborat și publicat mii de pagini pe respectiva temă. Pentru cei mai puțin avizați asupra chestiunii, amintesc că schimbarea de viziune asupra biografiei eminesciene, în atare privință, o datorăm scotocirii prin arhive, timp de mulți ani, lui N. Georgescu, cel care și încercase, după 1985, să scoată ceva la iveală, dar drastic restricționat de conjunctura istorica a agoniei regimului Ceaușescu, încât autorul își va amâna sinteza într-o carte pentru anul 1994, când a publicat A doua viață a lui Eminescu, altminteri debutul său editorial, urmat de Cercul strâmt. Arta de a trăi pe vremea lui Eminescu (1995). Cărțile următoare vor fi revizuiri, completări, amplificări: Moartea antumă a lui Eminescu (2001), Cu Veronica prin Infern, 2 vol. (2004), Un an din viața lui Eminescu (2006), care se referă la segmentul 1881-1882, Boala și moartea lui Eminescu (2007), plus replicile date Ilinei Gregori și lui Călin L. Cernăianu publicate într-o anexă la vol. Scrisul ca o taină (2007).\nÎn primul volum, atenția autorului se concentra asupra împrejurărilor politice interne și internaționale care au dus la scoaterea lui Eminescu din gazetărie și la condamnarea lui la ceea ce autorul a numit moarte civilă. „Boala” poetului va fi abordată doar în plan secund, ca bun prilej al celor interesați în anihilarea publicistului incomod. Independent de N. Georgescu, un psihiatru din exil, aflat în Germania Federală, Ovidiu Vuia, tipărea în 1989, la o editură din Elveția, o carte despre „boala” poetului, dar nu numai (Mihai Eminescu. 1889 - 1989), urmată și aceasta de reveniri și revizuiri la edituri din țară: Misterul morții lui Eminescu (1996), Despre boala și moartea lui Eminescu. Studiu patografic (1997) și Spre adevăratul Eminescu, 2 vol. (2000). În 1995, mi-a căzut în mână studiul din străinătate al lui Ovidiu Vuia (rămas necunoscut, pe atunci, și lui N. Georgescu) și am început că coroborez datele conjuncturii politice remarcate de autor, cu acelea despre argumentele specialistului Ovidiu Vuia, care spulbera îndelungatul clișeu al nebuniei pe fond luetic din biografiile importante consacrate poetului (îndeobște, G. Călinescu, Augustin Z. N. Pop și George Munteanu). Așa s-a născut sinteza mea Dubla sacrificare a lui Eminescu (1997), revizuită și adăugită în alte două ediții și reluată dintr-o altă perspectivă în Mitul Eminescu (2004). Șocul produs de aceste cărți nu a întârziat să apară.\nEra o bătălie extrem decisivă pentru schimbarea paradigmei în biografia eminesciană fundată pe cele mai bune contribuții în materie: Viața lui Mihai Eminescu (1932) de G. Călinescu și Hyperion, I (1973) de G. Munteanu. Cum se-ntâmplă de regulă, la noi, intelighenția s-a rupt imediat în două tabere: cei care au găsit necesară demitizarea biografismului acoperit de intruziunea politicului și ideologicului (cu sau fără știrea marilor biografi) și cei care, mimând eliminarea ideologicului, îi asigurau perpetuarea prin consacrarea imaginii unui Eminescu „nebun”, „xenofob” și „reacționar”, care nu are loc în istoria ideilor ca publicist, ci doar ca poet important, istoricizat. Între aceste două paliere culturale se vor cristaliza, din nou, în nenumărate grade și variante, atitudinile fața de moștenirea eminesciană. Antieminescienii din perioada proletcultistă și-au strâns rândurile în jurul lui Z. Ornea, reușind să-i solidarizeze la „cauză” nu doar pe criticii și scriitorii de orientare manolesciană, dar și pe eminescologi de prestigiu, ca Petru Creția. Alții au rămas în espectativă sau au ripostat acuzațiilor lui Ovidiu Vuia, precum George Munteanu, care și el contribuise la consacrarea punctului de vedere maioresciano-călinescian. Deși comilitonii lui Z. Ornea îl făcuseră odios, ca doctrină estetică și ideologică, pe T. Maiorescu, în „obsedantul deceniu”, acum se vor erija în apărătorii memoriei mentorului junimist, afirmând că a pune la îndoială comportamentul omului Maiorescu privitor la rolul său de ocrotitor al „bolnavului” Eminescu, este o blasfemie de neiertat, echivalând, implicit, cu denigrarea esteticianului, filosofului, îndrumătorului cultural din epocă. Sub acest paravan viclean-naiv n-a mai fost nevoie de a dovedi șubrezenia argumentelor „revizioniștilor”, epitetele cele mai prăpăstioase ținând locul veritabilei polemici. În schimb, cei de bună-credință, neîndatorați cu nimic curentului antieminescian, au înțeles repede importanța scoaterii la lumină a adevărului. Printre marii eminescologi care au salutat demersurile demistificatoare se numără Zoe Dumitrescu-Bușulenga (care a și scris prefața la ediția a doua a cărții mele), apoi D. Vatamaniuc, cu solida lui pregătire în materie, stimulând, la rându-i, pe Călin L. Cernăianu, gazetarul de formație juridică, să înceapă stăruitoarea lui anchetă jurnalistică privitoare la cei șase ani eminescieni, concretizată în șase volume consistente, devenite piese grele în problematică. Am convingerea, în pofida a ceea ce crede, azi, Călin L. Cernăianu, că și G. Munteanu se găsea pe drumul unei autorevizuiri. Mă gândesc nu numai la scrisoarea pe care mi-a trimis-o în 1999 și pe care am publicat-o în ediția a treia a Dublei sacrificări…, dar și la intervențiile sale împotriva detractorilor de tip Dilema. Boala, apoi moartea l-au împiedicat în demersul său. Dintre cercetătorii care au adus contribuții importante la demontarea prejudecăților biografiei eminesciene, trebuie amintit Ion Filipciuc (Înspre alt Eminescu, 1999), Gh. Sărac, popularizator al cărților lui Ovidiu Vuia în România și restituitor al corespondenței Harietei și al altor documente, medicul Vladimir Belici, iar în vremea din urmă cel mai important nou venit este filosoful și eminescologul Constantin Barbu, care anunță tipărirea, începând cu 2008, a unui corpus de documente esențiale, în șapte volume masive, sub titlul Codul invers, din care primele au și apărut, cel dintâi fiind lansat pe 15 ianuarie la Biblioteca Academiei, alături de noile volume de manuscrise eminesciene tipărite la inițiativa acad. Eugen Simion.\nIată, așadar, cadrul în care se desfășoară polemica recentă dintre Nicolae Georgescu și Călin L. Cernăianu, importantă și ea pentru limpezirea controverselor legate de existența lumească a poetului, întrucât răuvoitorii, ca să mă exprim eufemistic, ignorând realitățile și pariind doar pe aparențele care le slujesc idealurile, identifică în scoaterea lui Eminescu din gazetărie semnele bolii pe care le răsfrâng asupra întregii lui gândiri, în speranța că cel puțin opera publicistică va fi eliminată și interzisă circuitului public, cum propunea, cu ani în urmă, Moses Rosen, având, azi, susținători de marcă precum Neagu Djuvara și consilieri prezidențiali precum Cristian Preda. Discuția, deci, e menită să încheie intruziunea politicului într-o chestiune de primă importanță a culturii românești, să schimbe imaginea poetului în manualele școlare, unde jurnalistul nu există, pur și simplu.\nMotivele „sechestrării” Se pare că divergența centrală dintre N. Georgescu și Călin L. Cernăianu se circumscrie în jurul motivelor sechestrării (D. Vatamaniuc a folosit un cuvânt mai dur – arestare) poetului în ziua de 28 iunie 1883, când a ajuns, în cămașă de forță, la sanatoriul doctorului Șuțu, pentru ca, ulterior, să nu mai aibă acces, decât accidental, la o viață publică precum cea de dinainte de acest eveniment nenorocit. Se știe că dorința lui Eminescu, după bizara călătorie în Italia, a fost ca, la întoarcere, să rămână în capitală și să-și continue bătălia publicistică, dar T. Maiorescu s-a opus cu hotărâre, luându-se și decizia ca Timpul să fie desființat și absorbit de o publicație mai puțin însemnată, Binele public. Poetul a fost silit la un soi de domiciliu forțat în Iașul care-i devenise nesuferit și care, bineînțeles, nu-i mai putea oferi posibilitățile din capitală, centrul vital al Junimii înseși mutându-se la București. N. Georgescu a numit noua stare a existenței poetului moarte civilă. Care i-a și pregătit moartea fizică.\nÎntrebarea-cheie e dacă Eminescu a fost dus cu de-a sila în sanatoriul doctorului Șuțu din cauza bolii sau din motive politice asociate cu idiosincrazia manifestată de Maiorescu (și de alții) în ultimii ani de la Timpul, când interesele personale și de grup junimist, aderent la politica guvernamentală, au făcut din jurnalist un ins mai mult decât incomod. La această întrebare, s-au dat trei răspunsuri. Primul, devenit „oficial”, însușit de Academie, prin mesajul lăsat posterității de către T. Maiorescu și de alții, intrat definitiv în istoria literară și în conștiința publică prin monografia lui G. Călinescu din 1932, consolidat de biografia lui George Munteanu și de contribuțiile lui Augustin Z. N. Pop. E vorba de diagnosticul nebuniei, privită ca tară ereditară de către Maiorescu și augmentată de asocierea cu un presupus sifilis, fie moștenit de la mamă, fie contractat pe altă cale, al cărui rezultat final a fost paralizia generală progresivă, soldată cu moartea subită la 15 iunie 1889. Interesant că protagoniștii acestui punct de vedere s-au văzut în ciudata postură a dedublării, încercând să ascundă una dintre alternative. Mă gândesc, în primul rând, la Maiorescu și la Șuțu. Cel dintâi a susținut public ipoteza ereditară a unei psihoze maniaco-depresive, dar în amestec cu diagnoze confuze, aderând, în schimb, la tratamentul antisifilitic cu fricțiuni și injecții de mercur încă de la prima internare de la Șuțu, tratament care a avut consecințe dezastruoase. În ce-l privește pe stăpânul stabilimentului, el a purces pe calea amintitului tratament, dar, conform ipotezei lui Călin L. Cernăianu, a lăsat posterității un raport nesemnat prin care neagă hotărât presupusul sifilis. Poate fi meritul lui Călin L. Cernăianu de a fi identificat, în raportul anonim atribuit doctorului Tomescu, chiar scrisul lui Șuțu. Totuși, ipoteza se cere confirmată de o expertiză făcută de specialiști. În orice caz, existența acestui raport anonim are o importanță covârșitoare pentru eliminarea suspiciunii privind luesul.\nCel de al doilea punct de vedere aparține lui N. Georgescu, el recuperând mărturii și documente rămase fie marginalizate, fiindcă nu intrau în grila consacrată, fie rămase necunoscute. Centrul de greutate în explicarea morții civile a lui Eminescu devine conjunctura politică europeană a tratativelor pentru încheierea Tratatului secret cu Puterile Centrale, în joc intrând și implicarea poetului în activitățile secrete ale Societății Carpații, înființată la 24 ianuarie 1882, formată, cu precădere, din ardeleni veniți în țară și care milita pentru pregătirea unirii Transilvaniei cu regatul României. Pe acest fond, s-au acutizat relațiile dintre ziaristul Eminescu și Maiorescu, membru marcant al „opoziției miluite”, aripa junimistă implicată în tratativele guvernamentale din capitala Imperiului Austro-Ungar. Eminescu, după o „poruncă” telegrafică transmisă de Petre P. Carp de la Viena, trebuia „potolit”, iar „potolirea” a fost prilejuită de ziua în care Societatea Carpații a fost desființată de guvern, la presiunea Vienei, zi în care ministrul de externe Dimitrie A. Sturdza și Petre Grădișteanu au mers în capitala imperiului să ceară oficial scuze pentru discursul provocator al celui din urmă, susținut la Iași cu prilejul dezvelirii statuii lui Ștefan cel Mare. În cercetările sale, N. Georgescu nu se ocupă special de boala poetului. Dar dovedește că nu „îmbolnăvirea” subită a lui Eminescu a dus la sechestrare în ziua de 28 iunie 1883, ci doar s-a profitat de starea de extremă oboseală, pricina trudei de la Timpul, stare accentuată de căldurile toride care au asprit nervozitatea poetului în fața încălcărilor libertăților presei, moment în care „prietenii”, în frunte cu T. Maiorescu, au reușit să-l „potolească”, ducându-l, în mod abuziv, adică ilegal, la sanatoriu. Firește, lucrurile rămân într-o oarecare ambiguitate. Convingerea lui N. Georgescu e că „prietenii” puteau rezolva altfel agravarea stării sănătății poetului, fără a-l condamna la „moarte civilă”. El amintește de două precedente, cel cu episodul trimiterii la moșia lui Mandrea, la Floreștii Gorjului, pentru a se recrea și a traduce textul lui Hurmuzaki, și scurta internare de la începutul anului 1883, pricinuită de reapariția bubelor de pe picioare, tratat fiind atunci de doctorul W. Kremnitz. Internarea brutală din 28 iunie a constituit marea traumă trăită de Eminescu, având consecințe pentru toată viața și care i-a grăbit sfârșitul. Făptuitorii au frustrat, astfel, cultura românească de creativitatea, mereu înăbușită de-acum înainte, a celei mai luminate minți a timpului.\nÎn acest context, ancheta jurnalistică a lui Călin L. Cernăianu a adus un al treilea punct de vedere cu privire la motivele scoaterii lui Eminescu din circuitul valorilor publice. Autorul încearcă să corecteze ceea ce i se pare deficitar în demonstrațiile lui N. Georgescu. În primul rând, el elimină teza că principala cauză a „arestării” lui Eminescu o constituie Tratatul cu Puterile Centrale. Mai mult, contestă că poetul ar fi fost membru al Societății Carpații, iar, pe de altă parte, tratatul a fost semnat la 18 octombrie 1883, aspect trecut cu vederea de N. Georgescu. Totuși, rămân preparativele îndelungate pentru încheierea tratatului, iar evenimentele din iunie 1883 au constituit un moment de criză. Așadar, decalarea nu constituie un argument valid. Pentru a-și susține propria teză, pe Călin L. Cernăianu nu-l conving rapoartele serviciilor secrete austro-ungare care atestă că Eminescu era în vizorul acestora și că în unul dintre rapoarte apare o listă cu membrii considerați marcanți ai Societății Carpații, listă în care Eminescu se află pe un loc de frunte. Altminteri, poetul era un vechi „client” al serviciilor secrete austro-ungare, încă din 1870, în legătură cu pregătirea serbării de la Putna și cu articolele publicate în Federațiunea, pentru care a avut și un proces de presă. Înțeleg reticențele lui Călin L. Cernăianu: el vrea să-l ferească pe Eminescu de imaginea unui „iredentist” zurbagiu, dar nu știu dacă sunt argumente pentru a arunca asemenea etichete asupra carpatiștilor. În nici un caz Eminescu nu făcea parte dintr-un asemenea nucleu dur, ci era de partea celor care pariau pe inteligența diplomației în timp de pace, cum o dovedesc articolele din Timpul, punct de vedere semnalat, de multă vreme, de mine însumi. Tocmai de aceea el a luat atitudine împotriva provocărilor din discursul deșănțat al lui Petre Grădișteanu. Ceea ce a înțeles prea bine Eminescu, fapt trecut cu vederea de Călin L. Cernăianu, e că discursul lui Grădișteanu a avut perfidia unui act menit să legitimeze, între altele, desființarea Societății Carpații și să dea credit, indirect, continuării tratativelor de către guvern, care săvârșea o dublă lovitură: dobândea „capital politic naționalist” prin „curajul” revendicării „nestematelor” lipsă din coroana regală, iar pe de alta, provocând eliminarea „zurbagiilor” ardeleni, netezea calea tratativelor necunoscute de opinia publică. În această ecuație, incomodul Eminescu a putut fi tratat ca „zurbagiu” și sechestrat ilegal.\nDepărtându-se de încurcata ecuație a politicii europene a guvernului, Călin L. Cernăianu adoptă exclusiv ecuația politicii interne, aceea legată de cercul restrâns al lui Maiorescu, cel care devine un fel de șef de bandă răzbunătoare („gașcă feroce”), care a pecetluit soarta lui Eminescu. Spre deosebire de N. Georgescu, care lasă să planeze ambiguitatea asupra bolii lui Eminescu, Călin L. Cernăianu pornește de la realitatea ultimelor articole din Timpul, care atestă o minte aflată pe culmea spiritului critic hiperlucid, negând faptul că poetul ar fi fost bolnav, respingând, altfel spus, atât diagnosticul de psihoză maniaco-depresivă, cât și pe cel de lues ajuns în faza terțiară. Ancheta d-lui Cernăianu, făcută cu multă acribie, atestă, legat de „arestarea” poetului, intrarea într-un veritabil labirint al falsurilor de tot soiul, care au reușit, finalmente, să dea imaginea anilor „bolii” din biografiile cunoscute. În context, Maiorescu (dar și unii dintre susținătorii săi) se arată ca „maestru” neîntrecut în mistificări, urmărind cu perseverență interesele personale sau de grup, sub imaginea „prietenului” și „protectorului” generos al poetului aflat la grea încercare. De pildă, până azi Maiorescu trece drept marele salvator al manuscriselor eminesciene, care, altfel, ar fi fost distruse sau pierdute de autorul lor devenit „iresponsabil”. Dimpotrivă, Călin L. Cernăianu dovedește că mentorul Junimii a comis o serie întreagă de ilegalități flagrante, împiedecându-l, totodată, pe Eminescu să acceadă la bunurile personale, lada de manuscrise fiind sursa lui principală de creativitate. Poetul a făcut multe demersuri să intre în posesia propriei averi, însă zadarnic. Dacă Eminescu a fost cu adevărat nebun, firește că Maiorescu se profilează în culorile luminoase de înțelept și protector al unei averi spirituale inestimabile, dar dacă poetul a fost un om normal (cum spune Caragiale, de pildă), atunci liderul junimist apare într-o cu totul altă postură. Problema e dacă Eminescu a fost un „irecuperabil”, bun pentru Mărcuța, cum susținea criticul, sau un condamnat la moarte civilă, creându-se în juru-i aparențe. Nu cred că între N. Georgescu și Călin L. Cernăianu există diferențe esențiale, în atare privință, pentru ca polemica dintre ei să se motiveze. N. Georgescu a făcut trimiteri la cazul Făgărășanu, prieten pasager al lui Eminescu. La mijloc e vorba și de o mentalitate a epocii în ce privește starea de „normalitate” și de „nebunie”. Or, tocmai mentalitatea publică a fost principala armă de manipulare a celor care l-au eliminat pe Eminescu din viața activă.\nArma lui Maiorescu Cercului junimist (și nu numai) i-a fost foarte ușor să întrețină în jurul lui Eminescu anatema „nebuniei”, încât aceasta s-a înrădăcinat atât de adânc, până la a nu mai putea fi scoasă din mentalul public nici astăzi, în pofida atâtor contraprobe. Cel dintâi a înțeles-o Eminescu însuși, de unde și tragismul existenței sale, semnalat cu pătrundere încă din scrisoarea adresată lui Chibici-Revneanu, la 12 ianuarie 1884. Apoi avem mărturia din scrisoarea lui Petre Th. Missir adresată lui Maiorescu, în același an, la 13 mai, în care Eminescu se autoprezintă ca „ein aufgegebener Mensch” (un om sacrificat), pentru ca aflat la Mănăstirea Neamț, în toamna lui 1886, să protesteze hotărât împotriva răspândirii opiniei, de către un C. Mille, că ar fi acolo ca pacient la bolniță. Dar cu toată dezmințirea lui Eminescu, în presă, nimic nu a putut fi clintit din convingerea că poetul ar fi fost trimis, cu forța, la Mănăstirea Neamț, ca bolnav iresponsabil. Un alt merit care trebuie recunoscut lui Călin L. Cernăianu este acela al demontării, pas cu pas, a mistificării momentului de la Neamț. Sau să mai dau un exemplu: în amintirile sale, Mite Kremnitz scrie negru pe alb: „Niciodată n-am observat semne de boală în mintea lui”. Deci nici când l-a revăzut la întoarcerea din Italia. Și totuși nici Mite însăși nu a putut scăpa de tirania mentalului public. Fenomenul ar merita un studiu aparte.\nÎn celebra lui carte despre Istoria nebuniei în epoca clasică (v. trad. rom. la Editura Humanitas, București, 2005), Michel Foucault dovedește că fiecare epocă și-a avut o imagine mitică a unei boli înfricoșătoare. Până în secolul al XV-lea, anatema a căzut pe leproși, după care au urmat bolile venerice văzute mai rele decât leprozeriile, în prim plan aflându-se sifilisul, devenit obiect medical în secolul al XVI-lea, când a început să fie tratat cu mercur, după o metodă arabă. Dar bolile venerice se detașează curând de contextul medical și intră imediat în zona nebuniei, luând locul leprei care dominase două secole. Ca și leproșii, nebunii sunt morți de vii pentru viața civilă și izolați într-o Corabie a nebunilor (v. emblematicul tablou al lui Hieronymus Bosch). Nebunii vor fi alungați din orașe, încredințați unui barcagiu (reflex mitic al luntrii lui Caron) și băgați, finalmente, într-un Turn (v. faimosul Turn al nebunilor din Caen). Acesta e viitorul topos al sanatoriului-închisoare. Este exact scenariul mitic al sechestrării lui Eminescu. Apar toate ingredientele: corabia eminesciană a trecut prin apele fierbinți ale Băii Mitrașewsky, transformându-se din trăsura plătită cu 5 lei de Maiorescu în furgoneta poliției care l-a dus în „Turnul” de la Șuțu. În jurul întâmplărilor din ziua de 28 iunie 1883 plutește o ceață de legende absolut năucitoare. Povestirile despre această zi se supun unor modele mitice care au primat în fața adevărului. Alungarea lui Eminescu din cetate are sensul unei navigații cu traseul: la sanatoriul lui Șuțu, la Viena, în Italia, la București, apoi la Iași, unde se află un celebru Turn Golia, la Liman, la Mănăstirea Neamț, la Botoșani. Și drumul continuă până la întoarcerea la Șuțu, unde survine moartea. Timp de șase ani Eminescu a plutit pe o corabie a nebunilor, spre fascinația publicului și a autorilor scenariului. Navigația, spune Michel Foucault, „lasă omul în voia soartei; acolo fiecare este încredințat propriului destin, orice îmbarcare este, virtualmente, ultima” (op. cit., p. 15). Cu apa de la Mitrașewsky a început totul: „apa și nebunia sunt legate pentru mult timp în visul omului european” (p. 16). La bolnița de la Neamț, Eminescu a fost imaginat ca fiind tratat cu găleți de apă rece aruncate peste dânsul, ca spre a-l potoli și a-l scoate din apele fierbinți de la Mitrașewsky, vinovate de declanșarea nebuniei.\nȘi de ce a mai fost „nebun” Eminescu în ochii lui Maiorescu și ai publicului românesc? Păi nebunii cad în „cinism”, zice Foucault. Nebunul e cel care spune adevăruri regelui. Nu asta făcea Eminescu la Timpul, spunând lucruri „verde-n față” regelui Carol I, lui C. A. Rosetti, lui Maiorescu și altora? Dacă Ilina Gregori, în zilele noastre, crede că Eminescu era nebun, fiindcă așa rezultă din articolele de la Timpul, cum ar fi putut gândi altfel cei direct vizați de jurnalistul „cinic”? Ca să supraviețuiască, nebunul regelui se deghizează în clovn, iar Diogene alege de bunăvoie să trăiască într-un butoi, spre a nu se îndatora nimănui. Prima cale a urmat-o, o vreme, Caragiale, dar și el, cu geniul clovneriei cinice în sânge nu a putut să păcălească mult timp pe rege și pe politicieni, așa că s-a îmbarcat singur în corabie spre Berlin, de unde s-a întors în sicriu. Nebunia trebuie să fie moarte, ea anunță ceasul morții și trebuie denunțată ca atare, ca și lepra: „Ritualul de excludere a leprosului arată că el întruchipa, viu fiind, însăși prezența morții”. (Foucault, p. 20). E întreaga grozăvie a morții civile despre care a scris N. Georgescu. Turnurile morții își spun, cu mândrie, Caritatea, dar sunt instrumente regale de represiune, observă Foucault. Unde ar fi putut fi dus, „caritabil”, de către prieteni Eminescu, decât la… Caritatea? Secolul al XVII-lea, zice Foucault, a fost secolul rațiunii și al internării. Raționalistul cu logică de fier T. Maiorescu a transmutat secolul al XVII-lea în a doua jumătate a celui de al XIX-lea, iar Șuțu a perpetuat metoda arabă de tratare cu mercur a unui sifilis mitic-imaginar depistat la Eminescu, în vreme ce scria că poetul n-a suferit de sifilis și în vreme ce în Occident se renunțase la tratamentul cu mercur, ca având efecte dezastruoase. Nu e de învățătură că, la Ober Döbling, scăpat de mercur, Eminescu și-a revenit? În Evul Mediu, bolnavul psihic încă mai găsea ospitalitate în mănăstiri; de la sfârșitul secolului al XVIII-lea, el este aruncat în ospicii: „Acum, el se va detașa pe fondul unei probleme de «poliție» referitoare la ordinea indivizilor în cetate”. (p. 65). Or, cu poliția a fost dus Eminescu la Caritatea, nerespectându-se nici o iotă din legislația vremii, cum a dovedit Călin L. Cernăianu. Iarăși suprapunere „palimpsestică” de veacuri pe malurile Dâmboviței, spre a satisface ritualul precreștin. Înlocuirea carității creștine cu cea laică a dus la o „medicină îndreptată în același timp împotriva maladiei și împotriva sănătății”, iată un paradox sesizat de Foucalut: „E aici o idee importantă pentru a înțelege anumite terapeutici aplicate, prin decalaj, nebuniei, de-a lungul secolului al XIX-lea”. (p. 88). Este chiar „decalajul” observat în cazul Eminescu: s-a crezut că, prin fricțiuni și injecții cu mercur, se vindeca maladia, dar tratamentul s-a făcut „împotriva sănătății” pacientului. Așa au fost tratați sifiliticii timp de 150 de ani, văzuți ca „smintiți” „în spațiul aceleiași incinte; și le vor lăsa pentru mult timp un anume stigmat care va trăda, pentru conștiința modernă, o înrudire obscură care le va rezerva aceeași soartă și îi va plasa în același sistem de pedepse”. Foucault vorbește de faimoasele Petites-Maisons de pe rue de Sèvres, destinate nebunilor și venericilor, deși între cele două maladii sunt diferențe capitale. Astfel, asupra venericului se lipește stigmatul nebuniei. Nu era, din acest punct de vedere, și Caritatea lui Șuțu o Petite Maison? Printre victimele celebre ale confuziei programate s-au numărat Sade și Nietzsche, observă Foucault. Caz aparent similar cu al lui Eminescu, dacă s-ar dovedi că poetul a fost sifilitic. Dar n-a fost!\nNebunia e tot ce scapă definițiilor din codul penal. De aici posibilele abuzuri asupra indivizilor sub pretextul nebuniei: „A închide pe cineva spunând despre el că este «furios», și fără a preciza dacă e bolnav sau criminal – iată una din puterile pe care rațiunea clasică și le-a acordat sieși, în experiența pe care a trăit-o în raport cu nerațiunea”. (p. 111). Este calea regală pe care a străbătut-o „rațiunea clasică” maioresciană în raport cu „nerațiunea” ziaristului Eminescu. Maiorescu însuși a trăit o clipă a ieșirii din rațiunea clasică a ordinii publice când s-a văzut nevoit să umble fără pălărie pe cap! Dar și-a recuperat repede pălăria rațiunii. Contemporanii poetului au, la rându-le, pălării ale rațiunii. Foucault observă că sunt etichetați de nebuni cârcotașii, cei care vorbesc sau cântă noaptea, cei triști etc. „Inutil să ne întrebăm dacă sunt bolnavi și până la ce punct”. (133). Slavici a dedus că Eminescu era nebun deoarece vorbea cu glas tare când era singur, Maiorescu fiindcă poetul a spus că va reînvia arta antică, alții fiindcă l-au surprins apărând cu ton ridicat o teorie economică etc. Dar pălăria imbatabilă a rațiunii a fost internarea poetului. „Internarea – arată Foucault – ascunde nerațiunea și trădează rușinea pe care o suscită; dar desemnează explicit nebunia; o arată cu degetul”. (p. 144). De la prima internare încolo, Eminescu nu mai poate ieși de sub pălăria nerațiunii, care devine spectacol public, plătit cu bani prin chete. În epoca clasică, ospiciile deveniseră scene de teatru pe care vizitatorii le plăteau cu bani spre a se distra. Eminescu înțelege întreaga grozăvie a chetelor publice, pe care le respinge cu indignare în repetate rânduri, ceea ce un nebun veritabil nu face. C. Mille, în zelul său de a augmenta nebunia ziaristului Eminescu, îl descria, în spiritul „umanismului” secularizat, ca fiind coborât, iremediabil, în stadiul de animalitate. „Un fel de imagine a animalității – zice iarăși Foucault – obsedează ospiciile. Nebunia își împrumută chipul de la masca bestiei”. (p. 146). Ospiciul se transformă în menajerie, în cuști cu fiare în lanțuri și cămăși de forță. Omul își pierde transparența lumii-ca-lumen ( cum ar spune Părintele Stăniloae) și e tratat ca animal, lăsat în frig și înfometat. Asemenea impresii răzbat din scrisoarea lui Eminescu adresată lui Chibici. Nebunul, devenit locuitor al unui Bestiar abstract, e crucificat ca Iisus, Mântuitorul însuși fiind tratat ca pe un nebun primejdios. Cu Dostoievski și Nietzsche, continuă Foucault, Hristos regăsește „gloria nebuniei sale, pentru ca scandalul să aibă din nou putere de manifestare, pentru ca nerațiunea să nu mai fie doar rușinea publică a rațiunii” (p. 152). Corelarea „crucificării” lui Eminescu cu a Mântuitorului (la aceeași vârstă de 33 de ani!) n-a scăpat scenariului mitic creat în jurul poetului. Zice Foucault: „Cristos n-a vrut doar să fie înconjurat de lunatici, a vrut ca el însuși să treacă în ochii tuturor drept dement, parcurgând astfel, în incarnarea sa, toate mizeriile decăderii umane: nebunia devine astfel forma ultimă, ultimul grad al lui Dumnezeu întrupat, înaintea împlinirii și eliberării Crucii”. Și: „Venind în această lume, Cristos acceptă să reia toate semnele condiției umane și înseși stigmatele naturii decăzute; de la mizerie la moarte, el a urmat un întreg drum de suferință care era și drumul patimilor, al înțelepciunii uitate și al nebuniei. Și pentru că a fost una dintre formele Pătimirii – forma ultimă, într-un fel, înaintea morții – nebunia trebuie să devină la cei care suferă de ea acum obiect de respect și de compasiune”. (p. 153). Oare nu vorbesc toți (chiar și adversarii personali) despre Eminescu, atribuindu-i nebunia, cu „respect” și „compasiune”? Nu răzbate asta, impresionant, în scrisoarea lui Maiorescu, din care se degajă grijă prietenească și solicitudine compasională pentru „nebun”? Nu s-a indignat public Grigore Ventura atunci când Macedonski a încălcat consemnul mitic al „respectului” publicând infama epigramă? N. Georgescu a observat, cu finețe, că, în realitate, Ventura s-a alarmat că mitul nebuniei lui Eminescu intră în uitare publică și s-a grăbit să-l resuscite zgomotos. Și iată ce adaugă Foucault: „Psihiatria pozitivă a secolului al XIX-lea, precum și psihiatria noastră, deși au renunțat la practici, deși au lăsat deoparte cunoștințele secolului al XVIII-lea, au moștenit în secret toate acele raporturi pe care cultura clasică în ansamblul ei le ilustrase cu nerațiunea; le-au modificat; le-au deplasat; au crezut că vorbesc doar despre nebunie în obiectivitatea sa psihologică; în ciuda lor, aveau de-a face cu o nebunie stăpânită încă de etica nerațiunii și de scandalul animalității”. (p. 157). Ceea ce s-a întâmplat, cu asupra de măsură, cu Eminescu, deși medici ca Șuțu și logicieni ca Maiorescu trăiau în plin pozitivism și raționalism modern. Problema grea a culturii românești e că Eminescu a știut toate acestea. Iar dovada cea mai impresionantă nu o constituie atât intervențiile publice, câte i s-au permis, ci, mai ales, aceste versuri reținute de Vlahuță și transmise nouă ca un iartă-i, Doamne, că nu știu ce fac:\nAtâta foc, atâta aur\nȘi-atâtea lucruri sfinte\nPeste-ntunericul vieții\nAi revărsat, părinte!\n","date":"18-04-2008","img":"","permalink":"https://axaneamului.ro/posts/magazine/axa-i/10/eminescu-intre-n-georgescu-si-calin-l-cernaianu/","series":["AXA ANUL I"],"tags":["Mihai Eminescu"],"title":"Eminescu – între N. Georgescu și Călin L. Cernăianu","youtube":""},{"author":"Cancelaria Mişcării Conservatoare","categories":null,"content":"Principiile doctrinare fundamentale ale „MIȘCĂRII CONSERVATOARE” sunt:\nPrincipiul afirmării spirituale\nPotrivit acestui principiu, fiecare generație are dreptul și datoria să-și definească direcția de afirmare, idealul istoric, îndatoririle față de Ființa spirituală a comunității și propria identitate. MIȘCAREA CONSERVATOARE a apărut spre a ilustra o nouă formă de afirmare: afirmarea prin lucrarea spirituală și implicarea conștientă în traseul existențial al umanității.\nPrincipiul național\nNațiunea este considerată spațiul spiritual și zic al autorecunoașterii individului și al grupurilor umane ca existențe distincte și concrete în ansamblul divers al umanității. În concepția MIȘCĂRII CONSERVATOARE, această conștiință de sine este un element fundamental al existenței oricărei comunități, suportul profund al dezvoltării și afirmării sale în lume.\nPrincipiul Inter-națiunilor\nAcest principiu se concretizează prin respectul față de toate națiunile lumii, în promovarea spiritului de comunicare și conlucrare între etnii. Ideea națională conștientizată și asumată, conduce la apropierea grupurilor etnice în perspectiva unei vieți comunitare internaționale. MIȘCAREA CONSERVATOARE subliniază dorința de fraternitate între comunitățile naționale și se opune oricăror forme de dominare politică supranațională, suprastatală.\nPrincipiul comunitar\nLa baza relațiilor din interiorul MIȘCĂRII CONSERVATOARE cât și în întreaga societate trebuie să se afle sentimentul solidarității umane, spiritul de comuniune și frățietate, respectul și înțelegerea, acestea găsindu-și justificarea în conștiința participării la un destin comun.\nPrincipiul moralei creștine\nLegea morală, izvorâtă din învățătura creștină, stă la baza concepției MIȘCĂRII CONSERVATOARE despre relațiile inter-umane. Se afirmă astfel respectarea și protejarea persoanei, garantarea demnității și libertății ființei umane. Corectitudinea, îngăduința, onoarea, și, mai presus de toate, cultul adevărului, sunt normele morale în spiritul cărora se desfășoară toate activitățile și acțiunile MIȘCĂRII CONSERVATOARE.\nPrincipiul conservator\nNațiunile ocupate de sistemul comunist au fost supuse unor agresiuni istorice prin care s-a încercat dislocarea tradițiilor proprii. MIȘCAREA CONSERVATOARE își propune să susțină toate acele acțiuni de restaurare a temeliei spirituale a colectivităților în raport cu principiile organice de grupare omenească — familie, comunitate religioasă, prietenie, etc.\nPrincipiul educațional\nEducația este un mecanism vital al societății, grupurile umane clădindu-se și consolidându-se prin acțiuni educaționale conjugate. MIȘCAREA CONSERVATOARE își propune să fie un loc în care oamenii să se poată dezvolta liber, cultivând curățenia sentimentelor, maturitatea cugetării și tăria caracterului.\nPrincipiul competenței\nMIȘCAREA CONSERVATOARE consideră competența o condiție esențială pentru accesul la orice funcție sau date precum și pentru ocuparea oricărui post de specialitate, indiferent de nivel. Competența presupune conduită morală, pregătire profesională și capacitatea de îndeplinire a atribuțiilor specifice.\nPrincipiul instituțional-organizatoric\nMIȘCAREA CONSERVATOARE are norme și reguli proprii, puse în funcțiune prin acordul liber și conștient al aderenților săi, ceea ce presupune asumarea unor responsabilități și îndatoriri. Disciplina internă este obligatorie pentru asigurarea stabilității structurii politice a MIȘCĂRII CONSERVATOARE, a eficienței acțiunilor sale.\nPrincipiul structurării poli-centrice\nMIȘCAREA CONSERVATOARE are o structură poli-centrică, adaptată cerințelor impuse de tipul modern de societate, de multitudinea de relații și inter-relații care prefigurează deja forma de existență generală a civilizației planetare în noua eră informațională. Poli-centrismul asigură realizarea unui înalt grad de mobilitate cu efecte majore în planul eficienței și al capacității de dezvoltare.\nPrincipiul diferențelor interne și al mobilității interioare\nMIȘCAREA CONSERVATOARE este un teritoriu al manifestărilor spirituale creatoare, al inițiativei culturale și de acțiune, în care individualitatea și personalitatea sunt cultivate și protejate, Unitatea se manifestă în planul politic și al orientării generale și este garantată tocmai de capacitatea de diversificare și dezvoltare a activității aderenților.\nPrincipiul unității\nUnitatea națională reprezintă un imperativ categoric pentru întreaga conduită politică a MIȘCĂRII CONSERVATOARE. MIȘCAREA CONSERVATOARE are un caracter unitar și indivizibil; în interiorul MIȘCĂRII CONSERVATOARE nu sunt posibile fragmentările, fracțiunile sau separatismul cu caracter politic. De asemenea, MIȘCAREA CONSERVATOARE acordă prioritate absolută intereselor generale ale poporului în raport cu eventualele interese partinice proprii.\n","date":"11-04-2008","img":"","permalink":"https://axaneamului.ro/posts/magazine/axa-i/9/principii-doctrinare-fundamentale-ale-partidului-miscarea-conservatoare/","series":["AXA ANUL I"],"tags":null,"title":"Principii doctrinare fundamentale ale Partidului „Mișcarea conservatoare”","youtube":""},{"author":"George Mihalcea","categories":["Istorie"],"content":"Cu oarece vreme în urmă, un oarecine, bucureștean țâfnos și snob cu miros de mititei, vrând să-l ia în derâdere pe un provincial, l-a întrerupt mitocănește spunându-i: „Lasă-ne, băi, cu chestiile astea venite de la Huși!” Nu a fost singura dată când mi-a fost dat să observ un imbecil complex de superioritate neacoperită care se manifestă la inși care, neavând nici un alt merit decât pe acela de a se fi născut în Capitală sau, cel puțin într-un mare centru județean, îi iau peste bombeu pe cei care trăiesc în locuri mai puțin la vedere cum, bunăoară, este mai sus pomenitul oraș moldav. Că mulți grei ai culturii și științei românești s-au născut ori au trăit acolo, nu contează pentru cei ce se simt bine și plini de importanță emițând asemenea sentințe. În ce mă privește, un locuitor al Hușilor mi-a produs o revelație. Se numește Theodor Codreanu, este un distins filolog, un scriitor admirabil și, mai presus de toate, este o mare conștiință. Opera sa, până la cartea la care mă voi referi în cele ce urmează, numără, deja, peste douăzeci de titluri. Ajung, astfel, la un adevărat eveniment provocat de autorul nostru împreună cu mai vechii mei prieteni de la editura „PRINCEPS EDIT” din Iași, Daniel Corbu și Călin Cocora, cel de-al doilea fiind și redactorul primei și, sper, nu al ultimei ediții a unei cărți care, fără nici o îndoială, este o capodoperă. „A doua schimbare la față” este o imensă și multiplă provocare pe care Theodor Codreanu o lansează unei Românii în declin, fără să se lase nici măcar o clipă impresionat de trendul impus de o politică dezastruoasă în absolut toate domeniile, dar proclamată ca fiind corectă de către o clasă politică desțărată și coruptă până dincolo de limitele imaginabilului. Celor cărora cuvântul capodoperă le-ar putea părea exagerat, le voi spune că-l folosesc, în legătură cu un contemporan, abia pentru a doua oară în câteva zeci de ani. În plus, de la prima până la ultima literă, cartea lui Theodor Codreanu acoperă pe deplin orice elogiu, iar asta nu numai datorită curajului extraordinar de a spune lucruri pe care destui le gândesc, dar nu au nici mijloacele, nici știința de a le exprima, ca să numai vorbesc de spaima, pe care foarte mulți o au, de a mai folosi concepte ostracizate, naționalismul fiind doar unul dintre ele…\n„A doua schimbare la față” este o carte care vine într-un moment în care a vorbi despre posibilitatea dispariției românilor din istorie nu mai ține de scenarii catastrofice, de disperări existențiale, ci de evidență. Oamenii lucizi, atâția câți se mai află, iar Theodor Codreanu este unul dintre ei, se văd puși la zidul morții civice dacă îndrăznesc să ia o poziție, fie și una firavă, împotriva unui adevărat genocid cultural, social și economic la care românii sunt supuși după ieșirea din zodiac a ciumei roșii a bolșevismului. Ne-am trezit, după 1989, calificați în toate modurile posibile. În opinia formatorilor de opinie, suntem un popor sanguinar, violent, xenofob, antisemit, incapabil de a asimila modelele occidentale, singurele validate de curentul mondialist și, prin urmare, nedemn de a fi acceptat ca atare, decât cu prețul unei spălări de creiere generalizate. Tot ce am fost sau am realizat în istorie ține de domeniul mitului, cultura noastră, dacă nu este inexistentă, este, cel mult, periferică și, ca atare, nesemnificativă. Simbolurile noastre naționale sunt considerate a fi ridicole și fără valoare, Eminescu fiind cazul caracteristic prin excelență. Mass media extreme de inteligent controlate și direcționate, intelighenția grăbită, ca și altădată, să abdice de la datoria firească de a conserva valorile noastre, câte sunt, o adunătură care se pretinde clasă politică, au consacrat un regim care poate fi numit nu democrație, ci cleptocrație, chestiune sesizată și demonstrată în mod strălucit de autor. Cele mai certe semne ale primejdiei sunt date de seria de asalturi la adresa a tot ceea ce este, sau mai este, românesc. Masivul eseu al lui Theodor Codreanu ia act de toate acestea, dar și de altele, și radiografiază cu precizie de bisturiu cu laser situația societății românești, plecând tocmai de la Eminescu, cel care, vezi Doamne, îi oripilează până la vomă pe cei care sunt, direct sau din umbră, dar mereu la adăpostul corectitudinii politice. REPLICĂ PE CÂT DE EVIDENTĂ, PE ATÂT DE ASUMATĂ, la prea puțin cunoscuta „Schimbarea la față a României” a lui Cioran, cartea lui Theodor Codreanu prezintă riscul de a fi trecută pe o invizibilă, dar existentă listă neagră, precum multe alte valori, deși ar merita să fie trecută printre lecturile de căpătâi, adică obligatorii, în toate liceele și universitățile românești. ÎN CE NE PRIVEȘTE, NE NUMĂRĂM PRINTRE CEI CĂRORA CHIAR LE PASĂ de ceea ce se întâmplă cu această țară în care a fi patriot a ajuns lucru scârbavnic și de mare rușine și, prin urmare, ne vom strădui ca imensul efort al minții acestui autor să nu răsune doar în pustiu. Închei, deocamdată, căci voi reveni asupra acestei, repet, capodopere, prin apelul la soluția ieșirii din marasm propusă de autor, singura de altfel, anume revenirea la doctrina propusă de Eminescu – redescoperirea arheității naționale care, pentru noi, presupune și întoarcerea la adevăratele valori creștine.\n","date":"11-04-2008","img":"https://axaneamului.ro/posts/magazine/axa-i/9/a-doua-schimbare-la-fata-theodor-codreanu/images/0.jpg","permalink":"https://axaneamului.ro/posts/magazine/axa-i/9/a-doua-schimbare-la-fata-theodor-codreanu/","series":["AXA ANUL I"],"tags":["carte","Emil Cioran","neam","România","Theodor Codreanu"],"title":"A doua schimbare la față - Theodor Codreanu","youtube":""},{"author":"Nichifor Crainic","categories":null,"content":"Lauda Tu, cel ce te ascunzi în eterna-ți amiază\nȘi lumea o spânzuri în haos de-o rază,\nMetanie ție, Părinte.\nIzvor nevăzut al văzutelor linii,\nMă scalzi și pe mine în unda luminii\nUn mugur de carne fierbinte.\nSunt duh învălit în năluca de humă,\nSunt om odrăslit dintr-un tată și-o mumă,\nDar sunt nerăspunsă-ntrebare.\nCe glas destoinic să-mi spună-ncotro e\nOceanul de somn ce icnind fără voie\nM-a-mpins și pe mine-n mișcare?\nNici maica nu știe ce tainică normă\nÎmi dete din carnea-i vremelnica formă,\nNeant înflorit în minune.\nCăci toate izvoadele umbrelor noastre\nRoiesc mai presus de arhangheli și astre\nDin veșnica ta-nțelepciune.\nÎn ceruri, Parinte, sunt abur în aburi\nȘi-asemeni cu apa ce-ngheață pe jgheaburi\nPrind coaja de carne din spațiu.\nTu cugeți, se naște; voiești și durează;\nRespiri și-nflorește; iubești și vibrează\nDe-adâncul luminii nesațiu.\nDe tine mi-e foame, de tine mi-e sete,\nFac dâră de umbră acestei planete\nCu spuma de soare pe creste;\nȘi-n saltul credinței gustând veșnicia,\nDin pulberea lumii îmi strig bucuria\nCă sunt întru Cel care este!\nPuzderii de stele ascunse-n amiază,\nFăpturile-n tine de-a pururi durează\nȘi-n spațiu vremelnic colindă.\nA fi, bucurie eternă și sfântă!\nO vrajă a toata lumina răsfrântă\nDe-a gloriei tale oglindă.\nGhionoaea Auzi, în codru bate ghionoaea:\nToca-tac, toca-tac, toca-tac.\nSe-nfing ciocăniturile cu droaea\nÎn carnea unei inimi de copac.\nZdrobit, în neclintire fără voe,\nCopacu-ndură ciocul de oțel\nCa Prometeu încătușat de Joe\nCând vulturul rupea ficat din el.\nȘi groaza cât pădurea răsunată,\nToca-tac, toca-tac, toca-tac,\nIzbind într-unul, ciocane deodată\nÎn fiece copac.\nVărul Dionis Și la cronică e scris\nCă Romanii vechi avură\nVieții strașnică măsură.\nȘi știi, vere Dionis,\nCă cetăți cu tari dușmani\nSe zdrobiră de virtutea\nCumpătaților Romani.\nȘi mai scrie la istorii\nDe vitejii aciuați\nPe sub poale de Carpați\nCoperite cu podgorii,\nCă la ei și rob și șef\nÎmbătați de vin de-a valma\nO duceau tot într-un chef.\nTu, fiind o-mpletitură\nToarsă din Romani și Daci,\nDoi potrivnici-îi împaci\nÎntr-o singură făptură:\nEști la muncă un viteaz\nȘi-un Roman răsare-n tine\nDimineața,-când ești treaz.\nDar când vinul cu aromă\nTe ridică-n slăvi de vis,\nDrept e, vere Dionis,\nCă, uitând de maica Romă,\nȘi de garduri sprijinit,\nTreci prin Sarmizegetusa\nCa un Dac desăvârșit.\nOaspele Murgului oprit abia\nI se-ntuneca valtrapul,\nSoarele sărind din șea\nÎși înclina capul.\nLumea e statută pe loc\nCulegându-se de-afară\nCă-mpăratul Chip-de-foc\nPoposește-n țară.\nMoș-Pământ românesc\nLaviță pe munți i-așterne,\nCap de aur odihnesc\nTrei dumbrăvi de perne.\nMugurul tău împiedicat\nCu verigi de noapte grele\nPaște până-n revărsat\nHoldele de stele.\nMoș-Pământ românesc\nȚine liniștea pe țară,\nDoarme oaspele ceresc\nPân-o să răsară.\nO păsărică Spre pâinea mea cea mititică\nVeni la geam o păsărică.\nAr ciuguli o firmitură\nCăci pâinea-i pare cât o șură.\nDar când s-apropie cu jind,\nMă vede pe podea bolind\nȘi se retrage cu sfială.\nO, ea pricepe ce e boala.\nSă fii flămând, flămând, flămând\nCu foamea-n pântece și-n gând!\nCe și-o fi zis? „O firimitură\nE pentru el o-nghițitură”\nȘi zbură pe neașteptate\nSpre țarinile-nesămânțate.\nPovestea ei aș vrea să o știe\nTovarășul de pușcărie,\nCăci ieri, la prânz, pe când boleam,\nS-a nevăzut pâinea din geam.\nCântec strămoșesc Pe drumul de codru șuvoaiele gem\nȘi bombăne-n scorburi frânturi de blestem,\nPe drumul de munte se sparge furtuna\nȘi fulgeră semne că nu mi-e de-a buna,\nPe drumul spre zarea lui Moș-Nicăieri\nTrec gloate surpate din slava de ieri.\nCu vuiet gigantic un veac se răstoarnă;\nȘi Maica-și zorește odraslele-n poartă;\nCălare-n furtună, se-ncruntă-napoi\nȘi zdrănțuie cerul cu părul vâlvoi\nCa fiara flămândă pământul ni-l calcă\nCu falca-n țărână și-n ceruri c-o falcă.\nHai, murgule, ia-mă pe greabănul tău,\nAșterne-te zării și vântului rău.\nCum nu mi-e de stare și nu mi-e de ducă,\nIa-mi inima frântă și fă-te nălucă.\nAș vrea tot ce-i munte și boaba de mei\nSă-ncapă de-a-ntregul în tainița ei,\nIar dacă nu-ncape, cu genele moima\nIau holda-ntr-o pâine și țara-ntr-o doină.\nHai, murgule, du-mă pe grabănul tău,\nAșterne-te zării și vântului rău!\n","date":"11-04-2008","img":"","permalink":"https://axaneamului.ro/posts/magazine/axa-i/9/6-poeme/","series":["AXA ANUL I"],"tags":["Ars Poetica"],"title":"6 poeme","youtube":""},{"author":"Nicolae Georgescu","categories":null,"content":"Lăsăm, deocamdată, deoparte această boală (de altfel, nici medicii nu prea iau în seamă observațiile fetei cu o inteligență nativă excepțională dar fără școală, cum spune singură despre ea: „Pentru asta sunt de scuzat, cum n-am învățat decât abecedarul și din cauza boalei îmi lipsește chiar și aceea ce-ași fi putut câștiga umblând în societate cu persoane culte, adică cum zice românul, m-aș fi ros cu o oarecare știință.”, 29 ianuarie 1888, St. doc. lit., IV, p. 230; „Când cetește (Mihai n.r.) ce scriu eu, apoi sute de greșeli îmi găsește, însă eu nu mă prea supăr, căci știu bine că orice lucru trebuie să-l înveți, pe când eu singura carte ce am învățat e abecedarul. Cât am învățat, atâta știu.”, 14/26 ianuarie 1888, Idem, p. 225) – și observăm ce se vede la prima vedere: aceste scrisori sunt un fel de raport pe care Henrietta se angajează să-l transmită din trei în trei zile („Eu, sub oricare caz va fi, vă voi înștiința tot a treia zi”, 1 iunie 1887, p. 194, etc.), – dar sunt multe perioade mai lungi între ele. Chiar în deschiderea antologiei, în scrisoarea din 3/15 mai 1887 Henrietta transmite: „De luni, când v-am scris, (Mihai n.r.) este mult mai bine. Cum v-am scris în scrisoarea de la 1 iunie, așa voi urma a vă scrie tot a treia zi.” Această scrisoare din 1 iunie încurcă lucrurile, pentru că suntem la 3/15 mai. Presupunem că este greșeală în text, și trebuie 1 mai, cu trei zile înainte de 3 mai. Ar fi fost foarte necesară această scrisoare, pentru că ne-ar fi dat informații asupra modului cum a ajuns Eminescu la sora sa, lucrurile nefiind tocmai clare, vezi mai jos. Scrisoarea următoare este din 12 mai și poetul este iarăși bine. Ar fi trebuit să mai existe o scrisoare pe 6 mai și alta pe 9 mai, ca să fie din trei în trei zile cum se convenise – dar, fiind vorba de scrisori liniștite și liniștitoare, editoarea – care este chiar Cornelia Emilian – nu le mai publică. Situația se repetă în iunie 1887 ca și în iulie, august, septembrie etc. – încât se poate deduce că scrisorile în care se descrie sănătatea poetului, sau, mă rog, starea lui mai bună, sunt date la o parte. Se caută doar cele alerte, panicate, spăimoase.\nIată, așadar, viciul de fond al imaginii lui Eminescu: instrumentarul care a forjat-o și a fixat-o în conștiința publică este incomplet, folosit tendențios, și apoi scos din atenție după ce a fost pus la lucru. Se folosesc scrisorile Henriettei după moartea ei – fără ca nimeni să se sesizeze; mai mult chiar: se ia din ele doar ce convine. Și încă: scopul direct este ca binefăcătoarea celor doi frați Eminescu să fie recunoscută de către lumea largă ca binefăcătoare. Stai și te întrebi: câte norme se încalcă în acest caz? Cum de a fost posibil să se petreacă așa ceva după moartea celor doi frați – în contul imaginii lor publice postume? Este evident că scoaterea din circuitul public a cazului Cornelia Emilian trebuia să se facă, uitarea fiind cea mai blândă pedeapsă pentru ea. Numai că dobânda la această uitare necesară este… imaginea lui Eminescu bolnav de sifilis, sărman, sărac, cu înclinări de cerșetor… Această imagine n-a vrut să însoțească în uitare personajul care a forjat-o. Cauza? Această imagine a fost folosită intens, de ea au beneficiat foarte mulți romancieri ori biografi ai poetului (biograful este, în fond, tot romancier la noi). I s-au adus chiar laude peste măsură acestei femei – și o face nimeni altul decât același I. E. Torouțiu, autorul impresionantului corpus de documente, al acelor 13 volume de „Studii și documente literare” supranumit „Hurmuzachele istoriei noastre literare”. Nu mai puțin de 20 de pagini de ditirambi îi dedică acesta în Introducerea la volumul V al acestui corpus (p. XLV – LXV), considerând-o salvatoarea lui Eminescu (e drept că nu singură, ci alături de doctorul Francisc Isac). Pe cât de critic va fi I. E. Torouțiu cu editorii lui Eminescu pentru că strică textul poetului – pe atât de înrobit este el acestor binefăcători ai poetului care nu făceau altceva decât să aplice o teorie abstractă la realitate.\nIar teoria era cea socialistă, după care geniul nu poate conviețui cu ordinea statală și trebuie sprijinit de către masse. Astăzi, la atâta distanță în timp, vedem lucrurile mai limpede în privința vieții sociale a lui Eminescu. Cât timp a fost sub observația Junimii, poetul era ajutat cu sume de bani strânse în tăcere de către membrii clubului sau simpatizanți, fără zgomot public, fără chete pe străzi ori prin localuri. Din 1887, însă, după ce iese de la Bolnița de lângă Mănăstirea Neamț și este nevoit să se stabilească la Botoșani, Junimea nu-l mai ajută cu bani. Eminescu intră în grija cercurilor socialiste din zonă – V. G. Morțun, C. Mille, Cornelia Emilian și tinerii elevi la pictură, etc. Aceștia sunt foarte dispuși să-l ajute, dar cum? Aplicând doctrina socialistă la realitate, adică arătând răul social cu degetul, făcând din boala poetului caz larg social și de presă. O rețea întreagă de propagandă s-a țesut pe cazul poetului, iar această distinsă luptătoare pentru cauza feminismului, care a fost Cornelia Emilian („dintr-o veche familie nobilă din Transilvania, Erdely de Medve, născută la Zlatna în 1840”) – „cu spiritul ei organizator lansează liste de subscripție în toată țara, tuturor prefecților și autorităților, precum și la particulari” – cum exclamă aproape entuziasmat biograful ei, I. E. Torouțiu. Este vorba de cele 500 de liste de mai sus pe care apoi le-a urmărit cu atâta atenție și pasiune. Foarte bine, vom zice, dar de aici câștigă doctrina care crește și se întărește. Cornelia Emilian n-a făcut deloc dezinteresat această activitate; dimpotrivă – și o dovadă sunt chiar cărțile pe care le publică în 1893 cu marile ei realizări de teamă ca lumea să nu le treacă sub tăcere și ca Iașul să nu fie scos din circuitul mondial al ideilor socialiste.\nO energie impresionantă, într-adevăr. Dar, când pui în cumpănă Premiul Academiei Române, de 7.500 lei, pentru cea mai bună carte de literatură a momentului – un premiu care ar fi fost dat pe merit și pe tăcute – ce iese din această comparație? Când mai adaogi și pensia de stat – amânată nepermis de mult – ce iese în plus? Și când toate acestea le pui sub cuvântul lui Eminescu, mereu împotriva chetelor? Iată ce-i scrie poetul lui Al. Vlahuță, în ianuarie 1887, din Mănăstirea Neamțului: „Dragă Vlahuță, Nu te pot încredința îndestul cât de odioasă e pentru mine această specie de cerșetorie, deghizată sub titlul de subscripție publică, recompensă națională etc. E drept că n-am bani, dar aceasta e departe de a fi un motiv pentru a întinde talgerul în public. Te rog dar să desistezi cu desăvârșire de la planul tău, oricât de bine intenționat ar fi, de-a face pentru mine apel la public. Mai sunt destule alte mijloace onorabile pentru a-mi veni în ajutor, iar cel propus de voi e desigur cel din urmă la care aș avea vreodată recurs…”. Aceste chete fuseseră, însă, deja programate, planificate – iar la 9 aprilie același an îl vor găsi pe Eminescu la Botoșani, la sora sa cea bună la suflet dar săracă și torturată de conștiința destinului advers al neamului Eminovicenilor în general: „pentru noi binele nu-i destinat”, cum scrie ea la 24 august 1887, sau: „Loviturile nenorocite ce totdeauna au persecutat toată familia noastră ne-a înrădăcinat pesimismul cel mai nemărginit, fără remediu și fără vindecări”, 2 august 1887, etc. Această adevărată Antigonă care a fost Henrietta pe lângă fratele ei este, în același timp, personaj și actor de tragedie, își cunoaște și își plânge destinul – dar și caută prilejul pentru aceasta, abia așteaptă să-l găsească. Mulțumește cu plecăciuni elegante pentru fiecare bănuț (stilul epistolar o prinde foarte bine – și este adevărată expertă în ilustrarea lui) și descrie cu amănunte cum îl cheltuiește. De asemenea, descrie cu lux de amănunte uneori boala fratelui ei.\n„Anamneza” Henriettei\nCineva a avut curiozitatea să adune cu creionul pe marginea cărții lui I. E. Torouțiu (exemplarul din BAR) sumele notate de Henrietta în scrisorile ei de mulțumire – desigur, pentru a scoate în evidență mărinimia donatorilor – dar și pentru a verifica procesele verbale publicate de către Cornelia Emilian în cealaltă carte a anului 1893, ediția „Diverse” de care am amintit. Henrietta notează aceste sume cu grijă mare, dă chitanțe și intonează continuu aria mulțumirilor de felul acesta: „Domnul Pompiliu îmi scrie să vă trimet o chitanță de primirea banilor. Vă alăturez aici în scrisoare, mulțumindu-vă din adâncul inimei la toate Doamnele din Comitet pentru generoasa îngrijire ce-o aveți în nenorocirea ce se găsește iubitul meu frate…” (12 mai 1887), sau: „Nu găsesc cuvinte îndestul de a vă mulțumi de bunătatea D-voastră..” (16 septembrie 1887), „Sărut mânele părinților matale, complimente la toți și toate ce le cunosc…” (24 august 1887, către fiica Corneliei Emilian), etc.\nAstăzi, când citim cu un ochi mai rece aceste calde mulțumiri, ni se pare mai interesant să contabilizăm și noi ceva din categoria acestor exactități, dar ne duce mintea la cât mercur i-a administrat Henrietta fratelui ei – menționând că el nu lăsa pe nimeni altcineva să-l doftoricească și ei înseși îi trebuiau uneori ore întregi să-l convingă să primească medicamentul („Astăzi s-au decis doctorii să-l transporte pe Mihai iarăși la mine, văzând că numai eu pot să-l fac să ieie doctorii ori să mănânce ceva”, 3 mai 1887; Henrietta ședea la Botoșani în gazdă, în același imobil în care locuiau soții Frangolea – Eugenia Frangolea fiind o veche prietenă a Veronicăi Micle, poetă și ea; tot în Botoșani locuia fiica Veronicăi, Virginia, care se va căsători cu Eugen Gruber, fostul suplinitor al lui Eminescu la Liceul comercial din Iași, în 1887-1888, devenit între timp titular; poetul venise în urbe la 9 aprilie – dar rezultă, din această scrisoare, că nu a tras direct la sora lui, sau a încercat să vină la ea dar apoi a plecat și s-a apropiat de unul dintre prietenii mai vechi, eventual și-a căutat și el o gazdă; acest moment al vieții sale, cu fixarea în urbea natală, nu este rezolvat încă – biografii fiind foarte curioși să numere banii din chete și aproape indiferenți la preumblările prin lume ale poetului). „Anamneza” Henriettei, sau fișele ei de observație ca infirmieră a lui Eminescu, începe la 3/15 mai 1887, când consemnează programul ce va urma: „Doctorii mă asigură, de 2 ori pe zi mă vizitează, spesele sunt numai trăsura care este birjă, că în câteva zile are să-și vie cu totul în sine. Susțin cu toții că este la cap o rană ca la picioare, din a cărui cauză nu poate articula nici un cuvânt. De toată persoana se teme, fie bărbat sau femeie, numai de mine nu.”\nAm putea prelua numai ce ne interesează din aceste scrisori, și să alăturăm enunțuri după enunțuri într-o demonstrație de texte. Preferăm, însă, trecerea prin fiecare din ele, cronologic, urmărind firul roșu al bolii lui Eminescu – și elementele imediat interesante. Ne pune, astfel, în situația celui care străbate prima oară un drum, adunând impresii de moment pe canavaua informației generale de care dispunem deja. Desigur, este tot o demonstrație – pentru că, pe de o parte, pornim din teoriile noi ale doctorilor Ion Nica și Ovidiu Vuia care neagă sifilisul ca boală a lui Eminescu – și pe de altă parte revenim asupra acestor scrisori pe care oricine este interesat de boala poetului le-a parcurs cel puțin o dată cu ochii deschiși și mintea la pândă. Este, însă, o demonstrație mai întâi pentru noi înșine, adică o reverificare – la care invităm și cititorul dornic să afle lucruri noi și să facă legătura între ele.\n12/24 mai: „În ziua care ați avut bunăvoința a-i trimite 200 franci am chemat doctorul pentru ranele de la picioare. Ordonanța este de 3 ori pe zi, iod de băut, și extern unsuri în baie fiartă cu romaniță (mușețel). Azi sunt 6 zile de când este în cură, progresul este până în momentul de față foarte mic. Cu mintea este cu totul bine, numai în grijă că ranele de la picioare ar fi o boală incurabilă. Doctorul îl asigură că de va mântui medicamentele să meargă la Lacul-Sărat să facă băi de glod și-i garantează că va fi pentru totdeauna sănătos. Pentru momentul de față atât vă pot detalia că, de când șede la mine, de la 9 aprilie, e cu mult mai liniștit și a scris trei poezii.” Încă nu intră în discuție mercurul, se vorbește, însă, de un singur doctor – nu „doctorii” ca mai sus – probabil că s-a stabilit medicul curant. „Ordonanță” înseamnă „rețetă”. Zice că stă la ea de la 9 aprilie, dar vezi mai sus, la 3 mai, când de fapt pacientul a revenit la ea („iarăși la mine”). În numai șase zile de cură cu iod și mușețel vedem că mintea se limpezește.\n19/31 mai: lungă scrisoare de mulțumiri și proiecte (mai ales pentru cura de la Lacul-Sărat pentru care roagă să i se trimită bani). Nimic despre boală, deci tot nu intervine mercurul în medicație.\n27 mai/8 iunie: „Bietul Mihai a ajuns în starea cea mai teribilă care poate să fie. Numai pe mine mă cunoaște, ieri a avut furie îngrozitoare. Domnul Frangolea ce locuiește tot în casa asta a avut bunăvoința a mă ajuta în toate privințele alergând după toți doctorii cari au ținut un consiliu 3 ore și rezultatul a fost că toată pierderea lui mentală este din boala fizică adică totala stricare de sânge. Azi i-am injectat morfină prin răni și s-a liniștit cu totul. D-zeu să aibă milă de mine și să mi-l dăruiască în sănătate, așa cum a fost în săptămâna trecută în care mă simțeam cea mai fericită dintre muritori…” (continuă la fel). Lipsesc scrisorile de „săptămâna trecută”, când bolnavul se simțea mai bine; desigur, pe editoare nu au interesat-o. Se apropie acel 14 iulie când se va ține un consiliu la Iași pentru boala lui Eminescu.\n1/13 iunie: „De astă noapte lui Mihai îi este mai binișor. Sub o cură foarte serioasă. Fricțiuni cu mercur într-o cantitate enormă, iod de 6 ori pe zi. Doctorii mă asigură că în 15 zile mi-l va da cum a fost venit de la Neamț. Deie bunul D-zeu să fie drept, că pierderea lui mintală este din stricarea de sânge totală, asta este foarte adevărat.(…) de ieri am putut să-l hrănesc, astăzi l-am plimbat o oră pe câmp, cu mare greutate l-a putut medicii să-l despartă de mine. (…) boala lui, ori aici sau la Viena cura este tot aceia, adică iod, mercur, Țitman; cît ceea ce privește apele minerale, care conțin mai mult iod acelea sunt folositoare (…) Cât despre fricțiuni și luarea iodului sunt mulțumită că m-ascultă și că face orice-l rog…”. Nota lui I. E. Torouțiu la Țitman: „Decoctul lui Ziettmann, care se folosea ca medicament împotriva sifilisului în stadiul terțiar, cu efect laxativ și transpirativ.” Vom înțelege mai jos că iodul este necesar pentru dezintoxicarea de mercur – de aceea dozele sunt simetrice. Venit de la Neamț la 9 aprilie, aceea este data de referință a stării lui de sănătate: atunci era normal, peste o lună și jumătate (de tratament?) devine bolnav.\n4/18 iunie: „… bietul Mihai, pe care l-aș fi calicit fizic din nou scoțându-l afară, cu fricțiunea de 4 grame de mercur; era un vânt răce ca toamna, cura lui nu-i permitea cea mai mică răceală. De astă noapte a început a vorbi, fața îi este cu totul senină, a mâncat singur, la medicamentul Țitman a zis: „Nu pot lua, este foarte grețos”. Părerea mea este că fricțiunile cu mercur în fiecare zi un gram mai mult l-au agitat mai mult decât medicamentele pe care le ia aproape de 40 de zile. (…) O singură grijă mă persecută, este să nu aibă paralizie la beșica udului, căci a 7-a zi este astăzi de când nu simte de fel ce-i cu dânsul. Doctorii mă asigură că provine pur și simplu din fricțiunile cu mercur.” Ne vom aminti că și în „anamneza” doctorului V. Vineș, din primăvara lui 1889, este menționată incontinența urinară. Poate fi efectul medicamentului lui Ziettmnn, vezi mai sus. Dacă vom începe să adunăm, înțelegem că pe 1 iunie doza de mercur a fost de 1 gram – iar până pe 4 iunie a ajuns de 4 grame. Prima doză era deja „o cantitate enormă”, cum înțelege Henrietta.\n18/24 iunie: „Douăzeci și una de zile nu am fost în stare de a-i da ceva în gură să poată mesteca, de două zile azi mănâncă o bucățică de carne, deși foarte mică, însă i-a cauzat mult bine. Vorbește, cunoaște, se simte însă este foarte slăbit.(…) V-am scris și vă repet că numai fricțiunile cu mercur l-au adus în bună-stare, în toate simțirele. Medicamentele, numai bani cheltuiți în zadar, voi urma și la băi fricțiunile în toată regula. Sunt fericită din zi în zi cum merge. (…) Zilele cele când nu putea nici vorbi, Isac susținea că boala lui este foarte gravă din necăutare, dară nu-i mortală că n-a ajuns la ciolan…”. După algoritmul propus ( zicând că din trei în trei zile va scrie ), lipsesc cel puțin trei scrisori, acelea despre care amintește: „V-am scris și vă repet că…”. Este tocmai zona doctorului Isac, acum numit prima oară – deci, în scrisorile lipsă s-ar fi putut găsi împrejurarea în care acesta devine medicul curant al poetului. Reconstituim aici această împrejurare, după altă scrisoare a Henriettei: „Cred și sunt convinsă că doctorul Isac are să-l vindece. Poate veți zice de ce nu l-am chemat decât în timpul din urmă, iată de ce: El este bolnav de inimă, bătrân și s-a abzis cu totul de a face vizite, la nimeni. Văzând că eu am căzut bolnavă, cunoscând adevărata mea durere ce o port fără nici un ajutor, l-a mișcat moralmente așa de tare, că s-au hotărât a-l căta el singur, la care binefacere ce manifestează în fiecare zi, pot zice pozitiv că azi, de este Mihai în viață, numai lui Isac o datorește, și ne va rămânea, lui Mihai și mie, în tot restul vieții ca ceva sfânt numele lui. Întreabă mata singură, de oricine voiești, merge Isac la vreun bolnav? Chiar când s-a făcut domnului P. consult la spital, de a voit Isac să meargă. Pentru prima oară în viața mea regret amar că nu posed bani să-l pot căuta trei ani de-a rândul cum zice Isac, fără a apela nicăieri.” (23 iunie/5 iulie 1887). Așadar, Henrietta este cea care l-a convins pe doctorul pensionar să aibă grijă de fratele său. Când ea însăși îl va prelua în grijă proprie pe Miron Pompiliu (probabil, acest „P.” de mai sus), motivând că are experiența cu fratele său, doctorul Isac se va revolta, va refuza categoric s-o mai secondeze (dar în cele din urmă va veni și pe lângă acesta). Era polonez – iar servitorul pe care Henrietta îl angajează să aibă grijă de ale casei este tot polonez – desigur, cunoștință cu doctorul.\nCât despre mercur, presupunând că doza a rămas la 4 grame pe zi – se fac, până acum, 80 de grame în total trecute prin trupul bolnavului – desigur, cu iodul adiacent.\n20 iunie/2 iulie: „Mihai se află foarte bine în tot feliul fizicului. Patru fricțiuni de șapte grame de mercur mai are să facă, pe urmă o baie de pucioasă, pe urmă o pauză de două zile și vom putea pleca la Lacul-Sărat. Având deplină convingere că se va face cu siguranță bine. Ordonanța medicilor este ca să mai iau cu mine două zeci fricțiuni de mercur, fiecare de 4 grame. Băi să facă treizeci și cinci calde, să-i evaporeze mercurul ce i-ar produce mai târziu o slăbiciune urâcioasă. Sincer vă scriu, dragă domnișoară, că nu m-am așteptat la așa progres favorabil în tot corpul lui, ce i-a produs opt fricțiuni de 7 grame, pentru care a ținut șase medici consiliu de s-ar putea să nu întrebuințeze. Bătrânul doctor Isac a esecutat singur el opt fricțiuni și l-a scăpat pot zice în toată puterea cuvântului chiar de la moarte. Nu-ți pot descrie crizele ce le-a avut la a patra fricțiune. De frică și de supărare am căzut iarăși bolnavă la pat, de nu v-am putut scrie atâtea zile. Mulțumesc lui D-zeu că a scăpat cu totul, poate merge, se simte bine, este foarte cuminte: numai slab, are fața așa de curată cum n-a fost bietul de patru ani, de când este bolnav. Vă rog din inimă a avea bunătate a trimite bani peste câteva zile. Miercuri în 24 mântui fricțiunile, pe la 28 să putem pleca pozitiv…”. Este, probabil, una dintre cele mai importante scrisori din punct de vedere medical, putându-se determina doza și efectele ei în timp. Reținem că a fost un consiliu de șase medici pe tema „de s-ar putea să nu întrebuințeze” – adică, în termeni actuali, dacă poate fi evitată doza atât de mare – și că „bătrânul doctor Isac a esecutat singur el opt fricțiuni” adică le-a prescris pe propria răspundere și a supravegheat-o pe Henrietta la efectuarea tratamentului (pentru că numai ea se poate apropia de bolnav). În scrisoarea imediat următoare Henrietta va fi mai explicită: „De cum v-am scris c-au ținut șase medici consiliu, de s-ar aplica 7 grame de mercur; ei s-au retras. Isac a zis că dă garanție de sănătatea lui Eminescu. A doua zi s-au și publicat Curierul de Botoșani că veteranul doctor Isac a luat în cură pe Eminescu.” Rezultă că șase medici au ținut consiliu și n-au avut curaj să dea această doză – iar după ei a venit doctorul Isac, al șaptelea, și el și-a asumat o răspundere specială.\nLa cele circa 80 de grame de mercur scurse se mai adaugă vreo 50 – și mai stau în așteptare alte 80 de grame. Această doză mare va determina, în curând, consultul de la Iași – care, însă, nu este ceruit de către Henrietta ci de cineva care se îndoiește în privința lui „de s-ar putea să nu întrebuințeze” de mai sus. Nu e exclus ca doctorul Isac să fi fost pur și simplu reclamat la Iași pentru acest curaj de a face doze de mercur de 7 grame. Nu vom ști asta niciodată, însă, iar doctorul a cules lauri după moarte pentru ajutorul dat lui Eminescu să iasă din boală.\n23 iunie/5 iulie: „Epistola D-voastră am primit-o în momentul când a plecat Doctorul Isac în Bucovina, la o moșie a domniei-sale, pe două sau trei zile, din a cărui cauză nu vă pot trimite certificatul în epistula asta. Principala părere a lui Isac e de a merge nenorocitul meu frate la Lacul-Sărat. Mi-a scris Domnul Pompiliu să viu cu Mihai la Iași să-l pun în salce. Doctorii au râs, zicând că asta i-ar fi ajutat cu mulți ani înapoi, dar e prea târziu: numai cu fricțiuni de mercur și Țitman interior îl poate scăpa. Băile sunt neapărat necesare de a evapora mercurul prin apă minerală, să nu ajungă a se paraliza peste un timp oarecare. (…) Să mă lăsați cu toții a-l căuta serios, măcar acum când s-a tras el din instinct la mine. De patru ani el este nebun, numai din sifilis încarnat ce este în corpul lui. Oare n-a știut toți pretinșii săi amici, de nu li-a venit în minte să-l puie în salce de a ajuns în starea de a-i pune șapte grame de mercur pe corp? (…) Mai de timpuriu nu ar fi reclamat boala lui așa de mari cheltuieli, dar acum este ceva îngrozitor! Șase franci și patruzeci de bani purgativul pe zi, opt franci pe o zi jumătate Țitman care îl ia în interior, patru franci fricțiunea, un franc cincizeci bani pucioasă în baie, servitorul cincizeci franci pe lună, și încă am avut noroc că a venit cu azi cincisprezece zile în simțire și am putut da drumul femeii, care sta în permanență de spăla / vrea să spună că de 15 zile, “cu azi 15 zile”, bolnavul și-a venit în simțire și nu mai e nevoie de femeie să spele /. Cheltuielile se urcă la douăzeci franci și douăzeci și cinci bani pe zi, fără să plătesc lui generosul și nobilul Isac, decât numai birja, că el nu ține trăsură. Dacă nu se poate să-mi trimiteți bani până nu voi trimite certificatul doctorului, voi mai aștepta până se întoarce el din Bucovina. Eu nu-s contra, îl duc și la Viena, numai bani vor trebui dublu și tot acest rezultat are să ia, zice doctorul, când în toate părțile lumei boala lui Mihai tot un fel se caută și mai mare progres face boala într-un institut care în fond este pentru doctori mai mult practica decât interesul moral.”\nEste clar că în scrisoarea domnișoarei Cornelia S. Emilian, care lipsește desigur din antologie, i se cerea Henriettei relații despre doctorul Isac precum și certificatul acestuia prin care semna că-și asumă răspunderea pentru cele 7 grame de mercur. Comitetul din Iași nu glumește, vrea să-l tragă la răspundere pe doctor – iar acesta, cum vedem, tocmai acum lipsește din urbe. În lipsa doctorului și a certificatului, Henrietta, fată simplă dar adâncă în cugetări, spune „principala părere” a lui – și anume: remediul obligatoriu pentru o doză atât de mare, adică băile de la Lacu-Sărat. Ea înțelege corect că se mărește doza cu singura condiție ca să se facă aceste băi care îl vor dezintoxica pe poet de mercurul asimilat. Gândește normal, ca omul de la țară: ai într-o parte otrava, adică mercurul – și în cealaltă antidotul, sau leacul – adică sulful dar mai ales băile; în acest caz este evident că antidotul este mai important decât otrava și la el te gândești mai întâi, adică asta este „principala părere a lui Isac”. De unde să știe biata Henriettă că acest Comitet de la Iași pregătește consultul medical din 14 iulie? În aceeași scrisoare a domnișoarei i se arată, probabil, Henriettei că se are în vedere o tratare a lui Eminescu în străinătate, acolo unde el a mai fost (vezi și mai jos). În același timp, Henrietta primește o scrisoare și de la Miron Pompiliu. „Darea în salce” este explicată de I. E. Torouțiu în notă: „Modul primitiv de a încerca vindecarea de maladia sifilisului prin fumuri mercuriale. În salce s-ar fi pus și A.D.Xenopol…”, p. 306. În loc de a discuta realiile textului, cum i-ar fi stat bine, I. E. Torouțiu face paradă de erudiție – ceea ce este bine, desigur, dar nu e suficient. El este mai încredințat decât Henrietta că bolnavul sufere de sifilis. Altfel, ar fi trebuit să observe că se apropie acel important 14 iulie cu consultul de la Iași, să-și dea seama că doctorul Isac lipsește cu scop din Botoșani și nu-și scrie nici certificatul, să atenționeze că Henrietta face partidă separată cu acest doctor, etc. Desigur, dacă pornești de la premiza că aceasta este boala – raționamentul este corect. Dar… diagnosticul a fost, oare, pus corect?! Astăzi nu mai crede nimeni dintre medicii care s-au ocupat de boala lui Eminescu în acest diagnostic. Interesantă este observația pe care o reține fata: dacă nu face băile la timp, fratele ei riscă să „ajungă a se paraliza”. Diagnosticul final pus de contemporani pe boala lui Eminescu (și păstrat inclusiv la G. Călinescu) este acela de „paralizie generală” – ceea ce poate să însemne că ei erau conștienți de omiterea antidotului în cazul tratamentului poetului. Mai simplu zis, în aprilie 1888 el fuge la București, împreună cu Veronica Micle, după alte reprize lungi de intoxicare cu mercur (vom vedea că doctorul Isac nu renunță la teoria sa) – în loc să meargă urgent undeva la băi pentru procedeul de „evaporare a mercurului prin apă minerală”, cum înțelege Henrietta.\nCât despre prietenii care trebuia să-și dea seama mai din timp de ce sufere poetul, tocmai aici este problema: nici cei direct implicați, nici medicii de la Viena n-au recunoscut sifilisul. Mai mult, la Viena, în clinica doctorului Leidesdorfer, potul s-a însănătoșit în câteva luni de zile numai cu tratament de odihnă, adică prin stoparea mercurului pe care și doctorul Șuțu i-l administrase în 1883 la București. Studiile lui Ovidiu Vuia pe această temă sunt edificatoare.\n28 iunie/10 iulie: „…Doctorul nu s-a întors încă din Cernăuți. Din cauza lui nu pot azi pleca, nu am curaj până nu mi-a zice el. Mihai este foarte bine, numai e slab. Aseară au mântuit și baia de pucioasă.(…) Observ că cum se supără boala îl necăjește și mai tare.” Henrietta încă nu știe că se pregătește să meargă la Lacu-Sărat – dar va ajunge la Iași, la consultul medicilor de acolo.\n16/28 iulie: „La Pașcani, lui Mihai i-a venit mare slăbiciune, de ne-am speriat. La Verești ne-am despărțit. Nu sunt în stare a vă descrie impresia lui și a mea.(…) Ah! De s-ar ținea de cuvânt domnul Focșa să ne înștiințeze îndată din Viena, cum a ajuns. Eu de la gară m-am dus direct la Isac, mi s-a spus că doarme. La cinci ore a venit la mine. Cea mai mare bucurie am citit pe fizionomia lui. Că l-a dus la Viena, el zice că de l-ar căuta doctorul bine, el mă asigură că-l trimite la Aachen, că nu crede el că n-a pătrunde doctorul din Viena că cea mai mare grijă este capul lui Mihai. El susține că cu rana ce o are la cap este espus a se paraliza creierul. De doctorii din Iași mai zice că sunt……, o știe de când l-a trimis la Neamț și nu s-a interesat nici unul de boala lui, care chiar de nu se suia la creier și totuși era pierdut. De șederea în Tătăraș l-a frapat așa de tare, de a strigat… de am tresărit! Ei au voit să facă practică cu dânsul, cu siguranță! Doctorul Isac a plecat azi la Viena. Mi-a promis că, cum va ajunge, mi-a scrie cu care doctor l-a consultat și ce rezultat a luat. El pe toți Profesorii specialiști îi cunoaște personal, Dumnezeu să aibă milă să-l scape!” Cuvintele lipsă din text – fie n-au putut fi descifrate, fie au fost evitate de editor – care s-ar fi cuvenit să aducă minima informație necesară înțelegerii acestei scrisori atât de derutante a Henriettei. Preluăm aceste informații din cealaltă carte, Mihai Eminescu: Diverse (este republicat un articol din ziarul „Liberalul”, Iași, 18 iulie 1887): „…La 13 iulie Eminescu, însoțit de sora sa și de d. Grigore Focșa doctorand de aici a sosit în orașul nostru cu trenul accelerat de la ora 1 p.m. primit fiind la gară de doi vechi amici ai săi, cari l-a condus la casele d-lui prof. Ștefan Emilian unde sara poetul a fost găzduit. A doua zi la ora 11 a.m. a avut loc în casele d-lui Ștefan Emilian un consult, la care au luat parte d-nii medici:\n – Dr. Filipescu, medic primar al orașului Iași\n– Col. dr. Otremba, medic șef al Corpului al IV-lea de armată\n– Dr. Riegler, profesor la facultatea de medicină\n– Dr. C. Botez.................\n– Dr. Negel.................\nDeși mai mulți din acești domni medici aveau să plece din Iași încă din 13 iulie, totuși și-au amânat plecarea pentru a putea asista pe poetul nostru.\nÎn urma unei cercetări minuțioase la care l-au espus pe Eminescu, medicii au ajuns la convingerea că sănătatea lui nu e de loc alterată și că trebuie să-l supună unui tratament radical numai în ce privește boala lui cea neglijată, care se manifestase la picioare.\nConcluziunea consultului a fost: Să se trimită pe Eminescu la băi la Halle cu care ocaziune va putea fi supus unui consult de specialiști din Viena și anume de către medicii: Dr. Neuman, Dr. Nathnagel și Dr. Meinert. După terminarea băilor sau poate chiar în același timp trebui a i se face lui Eminescu un tratament radical…” (urmează situația banilor, îndemnul la grăbirea returnării celor 500 liste de subscripții, etc.; textul este, mai mult ca sigur, un comunicat oficial al Comitetului de femei organizat de către Cornelia Emilian).\n","date":"11-04-2008","img":"","permalink":"https://axaneamului.ro/posts/magazine/axa-i/9/aceasta-specie-de-cersetorie-deghizata/","series":["AXA ANUL I"],"tags":["Mihai Eminescu"],"title":"„Această specie de cerșetorie deghizată…”","youtube":""},{"author":"Florin Stuparu","categories":null,"content":"Așa cum am promis, subiectul de căpetenie al acestei rubrici va fi de acum înainte ecumenismul, erezia ereziilor de pînă la noi, așa cum este el propovăduit în Biserica Ortodoxă Română.\nÎn chip firesc, ceea ce se numește „ecumenism religios” sau „unitate a religiilor” nu ar trebui să fie o temă de discuție. Și aceasta pentru că „dogma” ecumenistă e lipsită de noimă, împotrivindu-se rațiunii și celui mai firesc bun simț. Atîta doar că firea omenească și-a pierdut și urma de rațiune pe care o mai avea, adică tocmai acea însușire care îl făcea „după chipul lui Dumnezeu”, și a ajuns întru totul asemenea dobitoacelor celor lipsite de minte1. Căci cum se pot împăca cele potrivnice din fire? Lumina cu întunericul, adevărul cu minciuna, binele cu răul, focul cu apa, Hristos-Dumnezeu cu Antihristul și, prin mijlocirea acestuia, cu însuși Satana (nume care înseamnă chiar „potrivnicul”)? Precum prea-limpede arată și poruncește apostolul: „Nu vă înjugați în jug străin cu cei necredincioși! Căci ce însoțire are dreptatea cu nelegiuirea, sau ce împărtășire are lumina cu întunericul? Și ce unire are Hristos cu Veliar [diavolul], sau ce parte are credinciosul cu cel necredincios? Sau ce învoire este între Biserica lui Dumnezeu cu idolii? Căci voi sunteți Biserica Dumnezeului celui viu, precum a zis Dumnezeu, că: «Voi locui întru dînșii, și voi umbla și voi fi Dumnezeul lor, și ei vor fi norodul Meu» (Levitic 26:12). De aceea, «ieșiți din mijlocul lor, și vă osebiți – zice Domnul – și de ce este necurat să nu vă atingeți, și Eu vă voi primi pe voi!» (Isaia 52:11)” (2 Corinteni 6:14-17).\nLucrarea ecumenistă se duce deodată pe trei planuri:\n1. Unirea Ortodoxiei, a Bisericii lui Hristos, cu ereziile, adică cu „Bisericile creștine” cele mincinoase, între care cea mai de seamă este aceea Romano-Catolică. La o privire mai atentă, nici nu e vorba de unire, ci de înghițirea tuturor Bisericilor, întîi de toate a aceleia Ortodoxe, de către așa-zisul „Catolicism”, care a dobîndit întreaga putere în lumea mai mult sau mai puțin creștină, și nu numai.\nSemnul cel mai limpede că așa stau lucrurile: papa roman este om-dumnezeu! Căci ce înseamnă „infailibilitatea” lui și aceea că e „vicar al lui Hristos”? Nimic altceva decît că el nu poate greși, ceea ce e o însușire numai a lui Dumnezeu); și, pe de altă parte, că Hristos nu este în Biserică (deși este, prin Sfintele Sale Taine!), locul lui fiind ținut de altcineva. Și cine poate ține locul lui Dumnezeu? Un dumnezeu ales din rîndul oamenilor! Și să fim bine-înțeleși asupra a ce înseamnă erezie: un creștinism mincinos, care strîmbă dreapta-credință în Dumnezeul cel în Treime slăvit, hulind fie Persoana Tatălui, fie pe Aceea a Fiului, fie pe Aceea a Sfîntului Duh și, într-un sfîrșit, pe toate Trei. Să înțelegem bine că aceste „creștinisme” nu cred în adevăratul Hristos, ci în însuși hristosul cel mincinos numit și Antihristul. Toate ereziile au rădăcină iudaică, iar Iudeii îl așteaptă pe acest din urmă „Hristos”, precum arătăm și mai jos.\n2. Unirea tuturor Bisericilor Creștine (sau cel puțin desprinse din creștinism) – deci și a Ortodoxiei, a Bisericii lui Hristos – cu ceea ce se cheamă, cu totul greșit, „mozaism”. Căci, de două mii de ani, legea și credința Evreilor nu mai este mozaică, ci talmudică. Iar Talmudul și celelalte cărți mai noi pe care se întemeiază credința rabinică sunt cu totul împotriva credinței descoperite de Dumnezeu omenirii – și întîi de toate Evreilor, neamului cel ales de El din – prin bine-plăcutul Său Sfînt Prooroc Moisi. Căci toate cele cinci cărți ale acestuia și apoi celelalte cărți ale Vechiului Testament nu fac altceva decît să-L propovăduiască pe Hristos, Dumnezeu-Cuvîntul cel întrupat. Și aceasta pînă în cele mai mici amănunte. Sfinții tîlcuitori ai Vechiului și Noului Testament lămuresc aceasta cum nu se poate mai bine. Citiți cuvintele la Cartea Facerii ale Sfîntului Ioan Gură de Aur, sau tîlcuirea Sfîntului Teodorit al Chirului la cartea psalmilor sau la cartea proorocului Daniil, și veți rămîne uimiți de limpezimea proorociilor, înțelegînd de ce zice Apostolul Pavel că Testamentul cel Vechi este umbră a celui nou.\nIar Evreii ce au făcut? Ce știm prea-bine: nu L-au primit pe Mesia cel înainte-vestit de prooroci, L-au scos în afara cetății și L-au omorît. De ce? Printre altele, pentru că nu era acel împărat pe care îl doreau ei. Evreii voiau și vor un împărat al lui Israil care să aducă împărăția cerurilor pe pămînt, un pămînt pe care să-l stăpînească ei în chip desăvîrșit. Iar Hristos le-a spus limpede că împărăția Lui nu e din lumea aceasta. Apoi, Evreii (și omenirea îndeobște) nu voiau și nu vor un Împărat-Judecător al răului și al patimilor, ci dimpotrivă, unul îngăduitor al acestora. Cu alte cuvinte, ei (și omenirea îndeobște) voiau și vor un dumnezeu după chipul și asemănarea omului cel căzut, a aceluia care a ascultat mai degrabă cuvîntul Satanei decît porunca lui Dumnezeu2. Acesta e acel „Mashiah” propovăduit de cărțile lor cele mincinoase, care răstălmăcesc Vechiul Testament într-un chip de necrezut. Acesta e acel om-dumnezeu așteptat de ei, care în Sfintele Scripturi este numit „Antihristul cel mare”, vrăjmașul pe care Hristos-Dumnezeu îl va ucide „cu duhul gurii Sale”.\n3. Unirea tuturor Bisericilor Creștine (sau cel puțin desprinse din creștinism) – deci și a Ortodoxiei, a Bisericii lui Hristos – cu rătăcirile păgîne, între care cele mai însemnate sunt islamismul și hinduismul. Cum se poate gîndi așa ceva? Unirea dintre Dumnezeul a toate și diavolii cinstiți de păgîni sub deosebite nume: fie că se numesc „Alah”, sau „Brahma”, sau „Budha” sau altfel?3 Și totuși asta se încearcă!\nCu islamul unirea e deocamdată greu de înfăptuit, datorită vrajbei dintre Arabi și frații lor de sînge Evrei. Căci Ismail, părintele celor dintîi a fost fiu bun al lui Avraam, la fel ca și Isaac. Ceea ce-i desparte este tocmai moștenirea lui Avraam, de care Ismail nu a avut parte. Dar la care moștenire se gîndesc ei? Aceea a pămîntului lui Israil. Ceea ce e greșit, fiindcă Avraam nu a avut de lăsat pămînt. El nu a avut nici loc de îngropare al lui, ci a trebuit să-l cumpere. Moștenirea lui Avraam este dreapta-credință în Hristos, urmașul său, aceea care ne face adevărați „fii ai lui Avraam” cel bine-credincios.\nÎn privința unirii cu hinduismul, nu sunt împiedicări de acest fel, Inzii fiind buni prieteni ai Evreilor. În privința împiedicărilor „teologice”, acestea se împacă ușor: hinduismul este o formă a gnozei, iar „creștinismul” de azi este și el o formă a gnozei greco-romane păgîne, sub înrîurirea „teologiei” fără Dumnezeu a zișilor scolastici.\nȘi, pînă la urmă, ce este ecumenismul? Nimic altceva decît umanism, credința în om, care ar fi în stare să se îndumnezeiască fără Dumnezeu și împotriva lui Dumnezeu. Iar credința aceasta ce e? Nimic altceva decît vechiul satanism al Evei și al lui Adam, care au crezut făgăduința diavolului.\n*\nEi bine, ecumenismul este astăzi reaua-dogmă propovăduită de însăși Biserica noastră Ortodoxă, atît în facultățile de teologie, cît și la predici și în presa ortodoxă. Să urmărim, la întîmplare, ce scrie cotidianul Lumina, „primul ziar ortodox din România”, urmărind aceste patru puncte „dogmatice”.\n1. Unirea Ortodoxiei cu ereziile.\nAnul trecut, la Sibiu a avut loc, precum știm, o mare adunare ecumenică. Aceasta nu ar fi fost ceva neobișnuit, dacă nu s-ar fi întîmplat într-o țară ortodoxă. Încă o dată România este în prima linie a „înnoirilor”, a „progresului” creștinismului. De ce nu s-a ținut această adunare în Grecia, sau în Rusia sau în Serbia? Pentru că nu se poate, cel puțin acum! Dar să vedem cum tîlcuiește Lumina acest ne-sfînt sobor a toată lumea. Într-un articol din ediția de vineri, 28 September 2007, se scrie așa:\nMesajul Sibiului: a-L duce împreună pe Cristos Europei și lumii\nCea de-a III-a Adunare Ecumenică Europeană de la Sibiu s-a încheiat, dar reflecțiile asupra a ceea ce înseamnă evenimentul continuă. Peste 2.500 de delegați catolici, ortodocși, anglicani, metodiști și de alte confesiuni au căutat să răspundă, în cadrul întîlnirii de la Sibiu (5-9 septembrie), marilor provocări pe care creștinii le întîlnesc în Europa. Care este mesajul Sibiului?\nCeea ce unește, este mult mai mult decît ceea ce desparte\nDocumentul final subliniază că ceea ce unește este mult mai mult decît ceea ce desparte și face un apel la creștini de a fi mai uniți pentru a-L duce pe Cristos Europei și lumii. Mesajul final pornește de la tema întîlnirii de la Sibiu și se dezvoltă pe trei direcții: „Lumina lui Cristos în Biserică“, „Lumina lui Cristos în Europa“ și „Lumina lui Cristos în lumea întreagă“. Sunt prezente zece recomandări pe care adunarea de la Sibiu le face Bisericilor. În mesaj este exprimată dorința Bisericilor de a afirma ceea ce este în comun, de a înainta împreună pe făgașul ecumenismului și de a colabora în chestiunile practice pentru Europa, pentru valorile creștine. În cadrul conferințelor și intervențiilor s-au atins punctele fundamentale, inclusiv punctele care reprezintă dificultăți. Astfel, card. Walter Kasper din partea catolicismului, mitropolitul Kirill de Smolensk și Kalinigrad, șeful cu relațiile ecumenice din partea Bisericii Ortodoxe Ruse, și episcopul Wolfgang Huber, președinte al Conciliului Bisericii Evanghelice din Germania, pentru protestanți au vorbit despre dificultățile care există astăzi în cadrul ecumenismului. Există diferențe în a înțelege Biserica, dar există concordanță în ceea ce privește crezul despre Isus Cristos.\nCardinalul Walter Kasper, președintele Consiliului Pontifical pentru Unitatea Creștinilor, a arătat că „prin diferențele dintre noi am întunecat lumina lui Isus Cristos în ochii multor oameni“ și că în lucrarea ecumenică trebuie căutate punctele comune. Ecumenismul este un dar prin care recunoaștem apropierea dintre frați. Cardinalul german a revenit asupra criticilor din partea lumii evanghelice care au fost aduse recentului document al Congregației pentru Doctrina Credinței, care reamintește afirmațiile Conciliului Vatican II cu privire la Biserica Catolică: „Intenția noastră nu a fost de a supăra sau a înjosi pe cineva… Un ecumenism creștin blînd care vrea să fie doar amabil cu noi nu ne ajută cu nimic în viitor“. Cu alte cuvinte, păstrăm lucrurile pe care le avem în comun ținînd cont și de diferențe, a subliniat cardinalul. Și principalele diferențe sunt cu privire „la transmiterea concretă a mîntuirii și la Biserica văzută“. Convertirea, rugăciunea și îmbogățirea reciprocă sunt soluții pentru a merge înainte.\nScopul este unitatea, nu uniformizarea Europei\n[…] Prof. Wolfgang Huber a vorbit despre ceea ce, în opinia lui, îngreunează mersul ecumenic și cere o nouă abordare comună pentru a depăși situația de stagnare. A făcut referință în special la documentul Congregației pentru Doctrina Credinței cu privire la Biserică. „Continuăm oricum călătoria noastră împreună – a spus pastorul evanghelic – călăuziți de Duhul Sfînt“. […]\nMitropolitul Kirill […] În opinia sa, delegații prezenți la reuniune au evitat să pună în discuție ideea de păcat: „Nimeni nu a vorbit de păcate și despre percepția creștină asupra păcatului. Ideea de păcat, improprie pentru o filozofie liberală și pentru o teorie politică liberală, este crucială pentru creștinism“.\nSuflet pentru popoarele europene\nApreciate au fost și discursurile lui José Manuel Barroso, președintele Comisiei Europene, și Andrea Riccardi, fondatorul Comunității „Sfîntul Egidiu“. Astfel, José Manuel Barroso, după ce a amintit de importanța istorică a drumului ecumenic început la Basel, a subliniat că tratatul european recunoaște explicit contribuția specifică a Bisericilor și comunităților religioase la unificare, fiind și mai importantă cînd se înscrie într-un spirit ecumenic. „Ecumenismul poate să contribuie la consolidarea valorilor cu care o mare parte a cetățenilor Europei se identifică“. […] Andrea Riccardi a invitat la recunoașterea responsabilității pe care creștinii o au în privința păcii și fraternității. În fața bolnavilor de SIDA în Africa, Europa „trăiește în bucurii și petrece, în timp ce Lazăr moare înaintea ușii sale“, a amintit Riccardi, descriind o Europă închisă în sine, chinuită de teamă, de zgîrcenie, de naționalisme și tentată să risipească moștenirea ei de pace. „Cum putem ajuta Europa să nu trăiască pentru sine?“, s-a întrebat Riccardi. Răspunsul: „Creștinii care trăiesc într-un mod fratern – și acesta este ecumenismul – trebuie să fie sufletul pentru popoarele europene, pentru ca acestea să trăiască într-o mai mare unitate“.\npr. Cornel CADAR, consilier cultural al Episcopiei Romano-Catolice de Iași\nÎntîlnirea de la Sibiu nu a adus nimic nou; aceleași slogan-uri demagogice umaniste care nu pot mișca decît sufletele gingașe și mințile firave ale mulțimilor de farisei „creștini” pioși. Căci ce înțeles au ziceri precum aceasta: „ceea ce unește este mult mai mult decît ceea ce desparte”. Ce ne unește pe noi, Ortodocșii, cu ereziile europene? Doar atît: ateismul fariseic, necredința în Sfînta Treime, dar o necredință ascunsă în dosul unei viclene evlavii. Și ce ne desparte? Totul: sfintele noastre dogme, adică adevărurile de neschimbat ale dreptei slăviri; Sfintele Taine ale lui Hristos, sfînta predanie, Sfintele Soboare ale Bisericii, Sfintele Scripturi, adică Sfînta Scriptură a Vechiului și Noului Testament împreună cu tîlcuirile lor făcute de Sfinții Părinți insuflați de Dumnezeu-Duhul Sfînt.\nApoi: „Există diferențe în a înțelege Biserica, dar există concordanță în ceea ce privește crezul despre Isus Cristos.” Un cuvînt lipsit de orice judecată și noimă, de care te miri că a putut fi rostit! Totuși s-a putut și aceasta, și știți de ce? Pentru că ereticii înțeleg Biserica drept un așezămînt omenesc, asemenea altor „instituții” ale statului antihristic, precum școala, sau poliția sau căile ferate. Iar adevărata Biserică este un așezămînt dumnezeiesc-omenesc și ete însuși trupul lui Hristos, adică adunarea celor care se împărtășesc cu Trupul și Sîngele Lui. Așa stînd lucrurile, cum ar putea să existe „concordanță în ceea ce privește crezul despre Isus Cristos”, de vreme ce „există diferențe în a înțelege Biserica”? Nu „Cristosul” lor nu este nicidecum Hristosul nostru, ci un oarecare comisar european mai răsărit, un blînd reformator și revoluționar al internaționalei socialiste!\nDar ce însemnătate au acestea, cîtă vreme „ecumenismul este un dar prin care recunoaștem apropierea dintre frați”? Poate că suntem frați, căci toți ne-am ivit din Adam, dar nu întotdeauna e bună apropierea fraților, dacă aceasta duce la păgubirea unora. Ismail a fost alungat din casa părintească, pentru că frăția cu el era păgubitoare pentru Isaac, cu care nu avea cum să se înțeleagă. Isav a fost lipsit de întîietatea nașterii și de binecuvîntarea părintească, pentru că frăția cu el era de asemenea păgubitoare pentru Iacov-Israil. Hristos a venit să adune neamul omenesc în jurul Lui, dacă acesta va vrea. Iar dacă nu, măcar să-i despartă pe următorii lui de necredincioși și de rău-credincioși.4\nMai departe: „Principalele diferențe sunt cu privire „la transmiterea concretă a mîntuirii și la Biserica văzută.” Ce înseamnă „transmiterea concretă a mîntuirii”? Bănuiesc că e vorba de Taine, care – să zicem – „transmit în chip concret mîntuirea”. Întîi de toate, aici se arată gîndirea păgînă-magică a Romano-Catolicilor. Adică: ai înghițit pișcotul acela rotund? – numaidecît ți se transmite mîntuirea! Al doilea: ereticii nu au Sfinte Taine, pentru că Sfîntul Duh nu lucrează întru cei care Îl batjocoresc prin ereziile lor!5 Dar ce poate însemna „Biserica văzută”? E vorba de ceea ce ei numesc „rit”, adică ritualul formal și magic pe care fiecare îl săvîrșește în alt fel. În rînd cu acestea ei pun și Sfintele Slujbe ale Bisericii Ortodoxe, la care Hristos este de față prin Sfîntul Său trup și sînge. Ce s-ar putea face? Uniformizarea slujbelor și a tipicului, firește! Doar că acesta e cel mai greu lucru, pentru că se vor împotrivii enoriașii tuturor „denominațiunilor”, poporul ținînd la forme cu tot dinadinsul. Și cu poporul nu te pui!\nDar să citim mai jos: „Continuăm oricum călătoria noastră împreună – a spus pastorul evanghelic – călăuziți de Duhul Sfînt.“ Tocmai asta e: precum aminteam mai sus, Sfîntul Duh nu lucrează întru cei care Îl batjocoresc prin ereziile lor. De pildă, prin acea hulă romană care zice că Duhul purcede și de la Fiul (Filioque), ceea ce (printre altele) face ca Dumnezeu-Sfîntul Duh să fie înțeles ca una dintre făpturi. Deci nu Duhul Sfînt îi călăuzește; și atunci ce duh? Negreșit, acela al înșelării și al minciunii, adică duhul cel necurat!\nÎn sfîrșit, la adunare „nimeni nu a vorbit de păcate și despre percepția creștină asupra păcatului”. Firește că nu s-a vorbit despre păcat, fiindcă „ideea de păcat” este „improprie pentru o filozofie liberală și pentru o teorie politică liberală”, iar „creștinismul” nostru modern, evoluat, progresist nu poate fi decît liberal, adică umanist-ateu.\nPînă la urmă, ce s-a făcut la Sibiu? S-a întărit unitatea europeană împotriva lui Hristos, precum citim: „Tratatul european recunoaște explicit contribuția specifică a Bisericilor și comunităților religioase la unificare, fiind și mai importantă cînd se înscrie într-un spirit ecumenic.” „Ecumenismul poate să contribuie la consolidarea valorilor cu care o mare parte a cetățenilor Europei se identifică.”\n2. Unirea Bisericilor Creștine (sau cel puțin desprinse din creștinism) – deci și a Ortodoxiei, a Bisericii lui Hristos – cu așa-zisul „mozaism”. Catolicii mărturisesc limpede că Evreii cei urîtori de Hristos au aproape aceeași credință cu Creștinii cei iubitori de Hristos. Astfel, cardinalul Joseph Ratzinger (actualul Papă Benedict al 16-lea) a blagoslovit, în calitate de președinte al Congregației pentru Doctrina Credinței6, un studiu de 210 pagini – intitulat „Poporul Evreu și sfintele sale scripturi în Biblia creștină”, publicat de Comisia Biblică Pontificală – unde se spune că „așteptarea mesianică a Evreilor nu este zadarnică. […] Deosebirea pentru noi este că cel care va veni va avea caracteristicile lui Isus, cel care a venit deja și este prezent și activ printre noi.” Nimic nou în asta! Noi știm de la Ioan Teologul că Antihristul a venit, ca duh, de mult în lume! E vorba despre acela a cărui poză o vedem făcîndu-ne cu ochiul de pe cruce din neînchipuit de hulitoarele „tablouri religioase”, sau din filmele cu Jesus Christ Superstar sau despre care citim în afișele papistașe: „Isus și Maria te așteaptă la pocăință.” Acum el mai trebuie doar să se întrupeze, așteptat fiind de Evrei și de toți ceilalți vrăjmași ai lui Hristos. O spune limpede Andrea Riccardi, fondatorul comunității San’ Egidio, vestită pentru rolul jucat în „promovarea dialogului inter-religios”: „În trecut, vorbeam de o moștenire străveche, comună [cu Evreii, n. m.]. Dar acum, pentru prima dată, vorbim despre viitorul nostru comun, așteptîndu-l pe Mesia și sfîrșitul lumii.”\nMai trebuie doar ca această dogmă a unității dintre creștinism și anticreștinism să fie primită și de Biserica Ortodoxă, căci împotriva acesteia lucrează diavolul cel mare. Și Biserica Ortodoxă primește aceste hule înfricoșate, precum vom vedea în articolul viitor.\n3. Unirea tuturor Bisericilor Creștine (sau cel puțin desprinse din creștinism) – deci și a Ortodoxiei, a Bisericii lui Hristos – cu islamismul și hinduismul.\nGîndirea vremii noastre este îmbîcsită de hinduism. Care e taina? Aceea că e o credință cu urmări practice: crezi, și în scurt timp capeți liniște și puteri nebănuite. Cine ți le dă? Ce însemnătate are, de vreme ce le ai? Credințele indice sunt forma cea mai la îndemînă și cea mai „democratică” a magiei, adică a împreună-lucrării cu Satana și cu diavolii lui. Nimic mai potrivit pentru vremurile acestea grăbite și mai liberale! Că asta înseamnă nici mai mult, nici mai puțin decît demonizare de bună voie pare a nu supăra pe nimeni. Nici măcar Biserica Ortodoxă, singura care are adevărate slujbe de alungare a diavolilor din om! Dimpotrivă! De pildă, într-una din cărțile patriarhului Bartolomeu, citeam că noi, Creștinii, trebuie „să ne împărtășim de valorile spirituale ale hinduismului și budismului”! De parcă „valorile spirituale” ale creștinismului nu ar fi de ajuns, învățătura lui Hristos nu ar fi desăvîrșită! De parcă Hristos nu ar fi Dumnezeu desăvîrșit!7\n„Teologii” noștri de serviciu nu merg atît de departe precum ierarhul Grec. Ei vorbesc deocamdată numai de asemănări între creștinism și hinduism. Iată ce citim, de pildă, în aceeași Lumină:\nMistica iubirii: o posibilă punte de legătură între hinduism și creștinism?\nIubirea este o virtute revendicată și promovată de absolut toate religiile, indiferent de felul în care aceasta se exprimă. Nimeni și niciodată n-a putut accede spre Absolut, spre Dumnezeu, în afara iubirii. Inclusiv hinduismul, o religie care a pus preponderent accentul pe cunoaștere, pe meditația religioasă experimentală, așa cum se observă în cadrul tuturor celor șase principale sisteme filosofico-religioase tradiționale, n-a putut face nici pe departe abstracție de ea. […] Dacă vrea să se elibereze, respectiv să se mîntuiască, credinciosul hindus trebuie să răspundă iubirii „Stăpînului Divin“, dobîndind astfel „îndurare“ și „har“, pe care Dumnezeu le conferă în schimbul actului devoțional. Dumnezeul acesta, care conferă har și îndurare, nu este nicidecum unul impersonal, așa cum îl descoperim în Brahman-ul Upanișadelor, neavînd nici un fel de atribute, fiind prezent pretutindeni și nicăieri, în toate și în nimic, ci este „Stăpînul“ sau „Sublimul“ (Bhagavat) personal, cel ce se adresează oamenilor și le dăruiește din propria sa iubire. […] Mistica iubirii impune oricărui hindus să-și îndeplinească toate îndatoririle, respectiv să se achite de absolut toate obligațiile ce-i revin, conform statutului comunității sociale sau castei căreia îi aparține prin naștere. […] Astfel, îndeplinindu-și îndatoririle ce-i revin, omul de rînd poate spera să se elibereze, să se mîntuiască.\n[…] O caracteristică foarte importantă a misticii iubirii în hinduism este invocarea numelui lui Dumnezeu, fie prin simpla rostire a acestuia, fie prin intonarea lui pe fond muzical. […] Ca și în creștinism sau în alte religii, misticii hinduși cred că numele acționează prin el însuși, că exprimă ființa în sine a celui numit, că prin intermediul numelui se poate realiza orice. […] Există chiar oameni care cîntă nume, precum Krishna, Rama etc., pe drum sau pe cîmp, în vreme ce alții se întîlnesc cu prilejul anumitor ocazii festive în case private, cîntînd în comun numele lui Dumnezeu, la anumite ore din zi și din noapte.\nDesigur, invocarea repetată a numelui divinității în mistica bhakti ne amintește, în principal, de „rugăciunea inimii“ din mistica creștină răsăriteană, în care practica invocării permanente a numelui lui Iisus conduce, în final, la unirea practicantului rugăciunii cu Hristos Însuși. […] În hinduism, iubirea lui Dumnezeu ar trebui să fie dublată necondiționat de iubirea față de aproapele; altfel, ea rămîne o iubire incompletă.\npr. prof. univ. dr. Nicolae ACHIMESCU, profesor universitar de Istoria religiilor la Facultatea de Teologie Ortodoxă „Dumitru Stăniloae“ din Iași\nArticol din ediția de Joi, 27 Martie 2008\nAșadar „iubirea este o virtute revendicată și promovată de absolut toate religiile, indiferent de felul în care aceasta se exprimă. Nimeni și niciodată n-a putut accede spre Absolut, spre Dumnezeu, în afara iubirii.” Iubirea față de ce și față de cine? Este o iubire firească a omului față de cei apropiați. Aș zice că pe aceasta o au și necuvîntătoarele. Mai este apoi o iubire a omului față de Dumnezeul și Făcătorul său. Aceasta a fost și este cu totul rară. Dacă L-ar fi iubit pe Dumnezeu, Eva și Adam L-ar fi și ascultat și nu ar fi urmat îndemnul diavolului. Ei și-au iubit mai mult patima neascultării. Ca să-L poți iubi pe Dumnezeu trebuie mai întîi să-ți urăști patimile. Iar al doilea trebuie să-L cunoști. După tulburarea ce a urmat zidirii turnului din Babilon, oamenii s-au întunecat la minte cu totul, și nu L-au mai cunoscut pe Ziditorul lor, pe Care pînă atunci îl vedeau, așa-zicînd, față către față. În același timp, Însuși Ziditorul a toate nu li se mai arăta, pentru nevrednicia lor, precum e lesne de înțeles. S-a arătat însă puținilor drepți care erau: Patriarhilor și Proorocilor, pentru a căror dreptate Evreii au ajuns să fie neamul cel ales să ducă adevărata credință tuturor neamurilor (că ei nu au făcut-o nu e locul de vorbit aici). Deci nu oamenii L-au căutat pe Dumnezeu, ci Dumnezeu i-a căutat pe ei, în negrăita Sa iubire. Prin urmare „iubirea” păgînilor pentru un „Absolut” mai mult sau mai puțin abstract, orice nume ar avea acest „Absolut”, este una înșelată, nefiind decît o acoperire a patimilor lor ipostaziate în mulțimea idolilor, a zeilor, pe care îi cinsteau și îi iubeau. Mare hulă e să asemeni demonismul acesta cu așa-zisa „rugăciune a lui Iisus“, rugăciunea pocăinței și a zdrobirii de sine, rugăciunea dreptei-credințe și a desăvîrșitei nădejdi!\n„Dacă vrea să se elibereze, respectiv să se mîntuiască, credinciosul hindus trebuie să răspundă iubirii «Stăpînului Divin».” De ce vrea să se elibereze credinciosul hindus? De povara reîncarnărilor, nicidecum de robia diavolului, în care ne-a adus greșeala părinților neamului omenesc. Și cine este „Stăpînul Divin”? Negreșit, marele Satana însuși, „stăpînitorul lumii acesteia” (Ioan 14:30) a răului diavolesc și a păcatului omenesc. El are nevoie de iubirea omului necredincios, făgăduind în schimb „mîntuirea”! Și omul necredincios și neiubitor de Dumnezeu îl crede, la fel ca Eva și Adam, urmînd să afle că a fost crunt înșelat abia atunci cînd nu mai poate face nimic pentru a se libera de robia iadului: în clipa trecerii vămilor morții.\n„Ca și în creștinism sau în alte religii, misticii hinduși cred că numele [Dumnezeirii] acționează prin el însuși.” Nu e nicidecum așa; „numele [Dumnezeirii]” nu „acționează prin el însuși”. Nu, rostirea numelui este o chemare a acelei persoane, care poate fi un om sau un duh. Iar dacă e duh, poate fi un înger, sau un diavol sau Însuși Dumnezeu, care „duh este”. Și unele animale pot fi chemate pe nume. Și, dacă împrejurările sunt potrivite, acea persoană sau acel animal răspunde sau vine către noi. Asta e: noi Îl chemăm pe nume pe Hristos, și trebuie să-L chemăm necurmat, iar hindușii și toți păgînii, rostindu-și mantrele, cheamă pe nume duhurile cele necurate ale căror robi sunt.\n„În hinduism, iubirea lui Dumnezeu ar trebui să fie dublată necondiționat de iubirea față de aproapele; altfel, ea rămîne o iubire incompletă.” Deci asta e toată lipsa: că hindusul îl iubește mai mult pe „Dumnezeu” decît pe aproapele! Am zis limpede cine este „Dumnezeul” păgînilor. Cine sunt însă apropiații lor? Toți necredincioșii și urîtorii de Hristos, care trebuie iubiți deopotrivă, cu acea iubire trupească ce vine din împreuna-împărtășire întru reaua credință! Ne oprim aici însă, căci deja e prea mult! Să mai zicem doar că Ortodocșii ecumeniști, ar trebui, în loc să se frămînte pentru neajunsurile „misticii iubirii” păgînești, să citească poruncile Dumnezeului a toate: „Să nu ai alți dumnezei afară de Mine! […] Să nu te închini lor, nici să le slujești! Căci Eu, Domnul Dumnezeul tău, sunt un Dumnezeu rîvnitor, care pedepsesc pe copii pentru vina părinților ce Mă urăsc pe Mine! (Ieșirea 20 :3, 5)”; și: „Să-L iubești pe Domnul Dumnezeul tău, cu toată inima ta, cu tot sufletul tău și cu tot cugetul tău” (22:37).\n Note 1 „Și omul, în cinste fiind, nu a priceput, alăturatu-s-a cu dobitoacele cele fără de minte și s-a asemănat lor” (Psalmul 48:12).\nStih pe care Sfințitul Teodorit îl tîlcuiește așa: „Pricina acestei nebunii - zice - este că noi nu voim să pricepem a noastră cinste și vrednicie, dată nouă de la Dumnezeu, ci am îmbrățișat viața dobitocească și fierească [de fiară]”.\n2 Ziditorul și Stăpînul a toate zice: „A dat apoi Domnul Dumnezeu lui Adam poruncă și i-a zis: „Din toți pomii din rai poți să mănînci. Iar din pomul cunoștinței binelui și răului să nu mănînci, căci, în ziua în care vei mînca din el, vei muri negreșit” (Facerea 2:16, 17). Iar Satana: „Nu, nu veți muri! Dar Dumnezeu știe că în ziua în care veți mînca din el vi se vor deschide ochii și veți fi ca Dumnezeu, cunoscînd binele și răul” (Facerea 3:4,5)\n3 „Căci toți dumnezeii neamurilor sunt draci; iar Domnul cerurilor a făcut” (Psalmul 95:5)\n4 „Nu socotiți că am venit să aduc pace pe pămînt; n-am venit să aduc pace, ci sabie. Căci am venit să despart pe fiu de tatăl său, pe fiică de mama sa, pe noră de soacra sa. Și dușmanii omului vor fi casnicii lui” (Matei 10:34-36).\nStih pe care Sfințitul Teofilact al Bulgariei îl tîlcuiește după cum urmează: „Nu întotdeauna este bună unirea, uneori și despărțirea este bună. Iar «sabie» este cuvîntul credinței, care ne taie pe noi de la iubirea de prieteni și de rude, dacă aceștia ne împiedică de la buna cinstire de Dumnezeu. Nu ne îndeamnă să ne despărțim de aceștia fără pricină, ci numai atunci cînd nu se unesc cu noi în credință și mai vîrtos atunci cînd ne împiedică de la credință.”\n5 Proba cea mai ușor de făcut este aceea a sfințirii apei: „aghiasma” Catolicilor se strică mai repede decît apa obișnuită, încît ei sunt siliți să-i adauge conservant!\n6 Vedeți? Sfintele Soboare a toată lumea și cele locale - „prezidate” de către Sfîntul Duh, Care vorbea prin aleșii Săi - Sfintele Soboare așadar, cre au hotărît pentru totdeauna adevărurile de credință, adică sfintele dogme, nu mai sunt în putere, sunt „depășite”, și hotărîrile lor trebuie schimbate de o „congregație” ce lucrează după cum vrea ea!\n7 La Hollywood, se pregătește un film despre „ucenicia spirituală” a lui „Isus” în India!\n","date":"11-04-2008","img":"","permalink":"https://axaneamului.ro/posts/magazine/axa-i/9/actualitatea-ortodoxa/","series":["AXA ANUL I"],"tags":["Învățături ale Sfinților Părinți","Oglinda Vremii","Cronica Ortodoxă"],"title":"Actualitatea ortodoxă?","youtube":""},{"author":"AXA","categories":null,"content":"În această lună, în ziua a unsprezecea, pomenirea sfântului sfințitului mucenic Antipa, episcopul Pergamului. Acest sfânt a fost în zilele împăratului Domițian, într-o vreme cu sfinții apostoli, de care a și fost hirotonit episcop al Bisericii Pergamului Asiei, când Cuvântătorul de Dumnezeu și Evanghelist Ioan era izgonit la Patmos, precum scrie și în epistola sa, numindu-l pe acesta preot credincios și mucenic. Deci sfântul Antipa, fiind foarte bătrân, păstorea și ocârmuia turma lui Hristos cu toată pioasa petrecere; pentru aceea a și fost prins de închinătorii la idoli.\nStând înaintea guvernatorului, se silea acesta să-l plece cu cuvinte, ca să se lepede de Hristos, zicând că lucrurile cele mai vechi sunt mai cinstite; iar cele noi și de curând ivite sunt mai necinstite, și cum că legea păgânilor este veche, iar credința creștinilor s-a început în urmă, și de puțini oameni este primită. La care sfântul a răspuns împotrivă, aducând ca exemplu istoria lui Cain, care are atât de mare vechime și totuși nu se cuvine a fi urmată de către credincioși. Din aceste cuvinte pornindu-se guvernatorul cu mânie, a poruncit să bage pe mucenic la acea măiestrie de aramă, ce era făcută în chip de bou, în care rugându-se sfântul mult la Dumnezeu, și lăudând puterea Lui cea mare, și mulțumind pentru că s-a învrednicit a pătimi pentru El, și rugându-se pentru cei ce-i vor face pomenirea, ca să fe feriți nepătimitori de chinuri și de alte boli, se ruga și pentru iertarea păcatelor și pentru milă la viitoarea judecată, Și dobândindu-și cererea, s-a mutat către Domnul. Și a fost îngropat în biserica din Pergam.\nȘi se face amintirea lui în preacinstita biserică a sfântului și întru tot lăudatului apostol Ioan Cuvântătorul de Dumnezeu.\nTot în această zi, pomenirea preacuvioasei Trifinei celei din Cizic. Tot în această zi, pomenirea preacuviosului părintelui nostru Farmutie. Tot în această zi, pomenirea sfântului ierarh Calinic de la Cernica. Acest fericit părinte Calinic s-a născut în orașul București, în ziua de 7 octombrie 1787, din părinți români temători de Dumnezeu și a primit la Sfântul Botez numele de Constantin.\nCând avea vârsta de 20 de ani, tânărul Constantin, din îndemn lăuntric, și-a îndreptat pașii către Mănăstirea Cernica, din apropiere, unde a fost primit cu dragoste părintească de starețul Timotei. După un an de ascultare duhovnicească și de curate osteneli, a fost tuns în călugărie, schimbându-și numele în Calinic, Peste o lună apoi s-a învrednicit a fi hirotonit ierodiacon.\nÎn Mănăstirea Cernica a viețuit sfântul Calinic 43 de ani, nevoindu-se zi și noapte, în post și rugăciune, în muncă și smerenie, în răbdare și dragoste. Drept aceea, după cinci ani de slujire în treapta diaconiei, a primit și sfințitorul dar al preoției, iar după alți cinci ani, cu glas de obște a fost ales de sobor stareț al chinoviei de la Cernica, pe care a cârmuit-o cu multă iscusință timp de 31 de ani, săvârșind multe fapte încununate de laudă.\nÎn anul 1850, preacuviosul Calinic a fost ales și sfințit episcop al Râmnicului, unde a săvârșit mari fapte și a împlinit multe din lipsurile acestei eparhii. Cu nespusă râvnă și osteneală a zidit din temelie biserica Episcopiei, împodobind-o cu zugrăveală și odoare scumpe și a dat viață nouă tiparniței bisericești, scoțând la lumină multe cărți de slujbă și de zidire sufletească. Dorul de viață schimnicească l-a îndemnat atunci să zidească o biserică la Schitul Frăsinei, cu roate chiliile dimprejur, pentru adăpostirea părinților dornici să petreacă viața sihăstrească după pravila călugărilor din Muntele Atonului, statornicită aici de acest fericit ctitor.\nSf. Calinic de la Cernica a păstorit în scaunul de la Râmnic vreme de peste 16 ani, după care, simțindu-se slăbit de bătrânețe și bolnav fiind, a venit iarăși la Mănăstirea Cernica, unde a mai trăit aproape un an, mutându-se către Domnul în ziua de 11 aprilie 1868. A fost îngropat, după a sa dorință, în tinda bisericii Sfântul Gheorghe.\nCât timp a viețuit pe pământ, sfântul Calinic a dus o viață aleasă și plăcută lui Dumnezeu. Călugăr fiind, s-a supus întru totul rânduielilor vieții mănăstirești, trăind în sărăcie și în aspră înfrânare. Cei ce l-au cunoscut spun că avea trup firav și era senin la față. Umbla cu capul mereu plecat, vorbea domol și liniștit, iar la fire era nespus de bun, milos și darnic față de toți.\nAcest fel de viață a făcut din el un vas ales al Domnului, împodobit find și cu darul facerii de minuni, precum se arată în viața sa, tămăduind bolnavi, cunoscând gândurile ascunse ale oamenilor, sfârșitul lor și chiar pe al său. Apoi a fost mângâiere pentru săraci și văduve, căci tot ceea ce a agonisit a împărțit cu milostivire întru faceri de bine.\nÎncă și azi mult ajutor și mare folos sufletesc dobândesc toți cei ce cu credință năzuiesc către acest smerit ales al Domnului.\nCu ale lor sfinte rugăciuni, Doamne, miluiește-ne și ne mântuiește pe noi. Amin.\n","date":"11-04-2008","img":"https://axaneamului.ro/posts/magazine/axa-i/9/sfintii-zilei/images/0.jpg","permalink":"https://axaneamului.ro/posts/magazine/axa-i/9/sfintii-zilei/","series":["AXA ANUL I"],"tags":["Iconografie"],"title":"Sfinții zilei","youtube":""},{"author":"Centrul European de Studii Covasna – Harghita","categories":["Revista presei maghiare"],"content":"Europai-Ido, nr. 5 – martie 2008\nNu mai există maghiari adevărați decât peste hotare…?/Un maghiar din occident intentează proces din cauza umilirii maghiarimii… Kenessey Csaba, secretarul general al secției elvețiene a UMU, a denunțat publicația Neue Zurcher Zeitung pe motivul umilirii maghiarimii. Publicația învinovățește întreg poporul maghiar pentru deportarea evreilor în timpul celui de-al II-lea război mondial. Este vremea să fie schimbată direcția comunicării. Trebuie realizat faptul că dacă în timpul războiului, guvernele de pe vremea lui Horthy Miklos ar fi acționat altfel decât au făcut-o, ocupația germană s-ar fi înfăptuit mai repede iar deportarea evreilor ar fi fost totală.\nPână la ocupația germană, Ungaria a fost refugiul evreilor. În lipsa ocupației, nici deportarea nu ar mai fi avut loc. Horthy a putut salva evreii budapestani în ciuda imperiului german ocupant. Ieșirea târzie din război - condamnată din acest motiv la eșec - a servit și la apărarea evreilor. Ieșirea târzie s-a datorat și tergiversării puterilor occidentale. Se poate spune, așadar, că Ungaria a adus o jertfă pentru evrei. Am devenit învinși în război poate și pentru ca un număr cât mai mare de evrei să se poată refugia.\nKenessey Csaba:\nDe decenii întregi, Neue Zurcher Zeitung publică știri și articole de factură antimaghiară, majoritatea provenind din penelul lui dr. Ulrich Schmid din Praga. Împotriva activității acestuia pot o luptă permanentă care până acum nu a avut nici un rezultat sau doar câteva succese de tranziție.\nÎn ediția de vineri, în cadrul rubricii pe teme turistice, un corespondent pe nume Christoph Braendle semnează un articol amplu, ilustrat, despre sinagogile din Ungaria, în special din Budapesta. În acest context amintește, bineînțeles, și de holocaust, publicându-și datele statistice într-un mod inedit: înaintea războiului, pe teritoriul Ungariei trăiau 800.000 evrei; azi, comunitatea evreiască numără 200.000 persoane, ergo 600.000 au pierit….\nNu doresc să intru într-o dispută cu cifrele, este inutil, pentru că mulți au emigrat, etc. Articolul are un fragment față de care am luat poziție: „în scurta perioadă - câteva luni - de dominație a naziștilor (fasciștilor unguri), o masă atât de mare de oameni nu putea fi deportată și executată fără sprijinul și colaborarea eficiente ale întregului popor maghiar…”\nEste revoltător iar eu, în calitate de secretar general al Secției Elvețiene a UMU, am făcut un denunț la procuratură împotriva acestei afirmații mincinoase, jignitoare la adresa întregului popor maghiar, deoarece legile elvețiene pedepsesc afirmațiile de acest gen, care atacă etnii sau alte comunități.\nProcuratura a primit scrisoarea mea în data de 21 ianuarie și cred că va demara în curând o procedură împotriva NZZ.\nI-am scris o scrisoare și redactorului-șef al NZZ, Markus Spillmann, prin care l-am rugat să-mi răspundă în scris care este motivul permanentei atitudini antimaghiare a ziarului. L-am atenționat că voi publica în Ungaria atât scrisoarea mea cât și răspunsul său.\nEuropai-Ido, nr. 5 – martie 2008\nDupă 96 de ani, Kosovo s-a rupt și în mod oficial de Serbia / Legislativul de la Pristina a adoptat cu urale declarația de independență Din 1912, Kosovo a fost sub autoritatea vecinului său nordic. Din 1981 încoace, albanezii ajunși în ultimele decenii majoritari în regiune, au luptat mai întâi pentru transformarea patriei lor într-o republică autonomă în cadrul Iugoslaviei, iar după anii 1990, pentru independența Kosovo.\nKosovo, cu o suprafață de 10.877 kmp, se învecinează la nord și est cu Serbia și Muntenegru, la sud cu Macedonia iar la sud-vest cu Albania. Cei aproximativ 2 milioane de locuitori sunt în procent de 92% albanezi, de 4% sârbi și 4% de alte naționalități. 90% sunt adepți ai religiei islamice sunite. În regiune sunt vorbite limbile albaneză, sârbă și turcă. Pristina este capitala.\nEste una din cele mai sărace economii din Europa, a fost considerată întotdeauna cel mai sărac teritoriu al fostei Iugoslavii, cel puțin jumătate din locuitori trăind în sărăcie. Kosovo este bogată în ape minerale însă investitorii o ocolesc de departe. Majoritatea locuitorilor se ocupă de agricultură. Rata șomajului este mare, salariile sunt mici, cel care poate își caută de lucru în străinătate.\n96 de ani: Kosovo în Serbia\nÎn 1912, după primul război balcanic, Kosovoul considerat leagănul statalității sârbe, i-a revenit Serbiei, iar ulterior, după primul război mondial, a devenit parte a Iugoslaviei (până în 1929 Regatul Sârbo-Croato-Sloven). Sârbii care au jucat un rol dominant în noua formațiune statală au vrut să redobândească regiunea și din punct de vedere etnic, asimilându-i sau obligându-i să se mute forțat pe albanezii care atunci se aflau deja în majoritate. În perioada 1945-46, Kosovo a devenit teritoriu autonom, iar în 1963 - teritoriu autonom în interiorul Republicii Socialiste Sârbe. Constituția iugoslavă din 1974 i-a asigurat regiunii o autonomie considerabilă. Deși regiunea aparținea scriptic de Serbia, aceasta abia dacă exercita vreun control asupra ei.\nÎn 1981, majoritatea albaneză kosovară a inițiat o mișcare pentru ridicarea regiunii la rang de republică, însă această mișcare a fost calificată la Belgrad drept contrarevoluție, a fost înfrântă cu ajutorul forțelor de ordine publică iar sute de albanezi au fost aruncați în închisoare. În 28 martie 1989, parlamentul sârb a adoptat o modificare a constituției, care a redus considerabil autonomia Kosovo iar în 28 iunie 1989, președintele sârb Slobodan Milosevici a rostit în fața a milioane de oameni un discurs cu o vădită tentă naționalistă. Drept răspuns, reprezentanții albanezi din parlamentul regional au proclamat, la 2 iulie 1990, Republica Kosovo (pe atunci încă în interiorul granițelor Iugoslaviei). Belgradul a dizolvat legislativul. În 1992, albanezii au ales - tot în mod semilegal - un „parlament” și un „președinte al republicii”, în persoana lui Ibrahim Rugova.\nRăzboi de gherilă, bombardament NATO, înfrângere sârbă\nLa începutul anului 1998, organizația armată a albanezilor, Armata de Eliberare din Kosovo (UCK) a declanșat un război împotriva sârbilor pentru „eliberarea” regiunii, însă forțele sârbe de ordine au înăbușit brutal lupta de gherilă. Proiectul de pace elaborat, prin angrenarea marilor puteri, în vederea soluționării crizei, a fost respins de președintele iugoslav Slobodan Milosevici iar armata iugoslavă a demarat înființarea Kosovoului pur sârbesc din punct de vedere etnic. După eșecul negocierilor, în 24 martie 1999, NATO a început să bombardeze Iugoslavia. La 10 iunie, Belgradul a acceptat condițiile. În regiunea din care sârbii se refugiau din calea represiunilor albaneze au intrat forțele internaționale de menținere a păcii, dirijate de NATO, KFOR iar administrația a fost preluată de misiunea ONU. Rezoluția 1244 adoptată la 10 iunie 1999 de Consiliul de Securitate al ONU recunoștea suveranitatea Iugoslaviei asupra Kosovo și în același timp prevedea înființarea unei autonomii însemnate pentru regiune.\nLa finele anului 2005, finlandezul Martti Ahtisaari, însărcinat special al ONU, a început o misiune în scopul stabilirii statutului definitiv al Kosovo. La începutul anului 2006, între sârbi și albanezii kosovari au început tratative care au eșuat.\nPartea sârbă nu a acceptat proiectul lui Ahtissaari, proiect care, în opinia Belgradului, privează Serbia de 15% din suprafața teritorială și îi modifică arbitrar hotarele recunoscute în plan internațional. În 8 noiembrie 2006, în Serbia este anunțată o nouă constituție, care califică Kosovo drept parte inalienabilă a țării.\nPremierul kosovar Hasim Thaci a jucat un rol definitoriu în pregătirile pentru transformarea regiunii într-una independentă și în proclamarea independenței ei.\nSe știu prea puține despre bărbatul transformat din lider de gherilă în politician cu zâmbet larg, mereu elegant .\nCe este cert: Hasim Thaci s-a născut la 24 aprilie 1968 într-un mic sat, Brocna, situat în zona de centru a Kosovo, Drenica. Pe când studia filozofia și istoria la Universitatea din Pristina, a devenit activist împotriva sârbilor iar în 1991 a fost ales lider al asociației studenților albanezi.\nAflat la începutul carierei sale de tânăr intelectual, în 1995 a plecat în Elveția - acolo trăiește una din cele mai numeroase comunități albaneze vest-europene -, continuându-și studiile de istorie și politologie la Universitatea din Zurich. A părăsit apoi orașul elvețian pentru ca în 1997 să devină Șarpele, unul din cei mai cunoscuți lideri ai UCK-ului condus de Ibrahim Rugova, părintele ideii independenței Kosovo.\nEl a fost cel care a reprezentat UCK la tratativele de pace purtate în 1999 la Rambouillet, în apropiere de Paris, iar atitudinea sa a fost una dură: nu a fost dispus să semneze acordul de soluționare a situației din Kosovo deoarece acesta nu prevedea organizarea unui referendum privind soarta regiunii din sudul Serbiei. La vremea respectivă, în Kosovo trăiau de trei ori mai mulți sârbi decât azi însă albanezii erau și pe atunci în majoritate.\nS-a petrecut totuși ceva. După câteva discuții prelungi cu Madeleine Albright, pe atunci ministru american de externe, Thaci s-a reîntors în Kosovo, a discutat câteva zile cu tovarășii săi luptători, după care a zburat înapoi la Paris și a semnat acordul. Acesta tot nu a putut însă intra în vigoare deoarece președintele iugoslav Slobodan Molosevici nu retrăsese din Kosovo forțele polițienești și militare sârbe.\nA urmat apoi bombardarea, timp de 78 de zile, de către NATO, a Serbiei, care a dus la predarea Belgradului, după care Thaci a apărut ca un adevărat politician (este adevărat că încă în uniformă de camuflaj).\nCu timpul, Thaci a schimbat hainele. În costum, la cravată, a înființat Partidul Democrat din Kosovo (PDK).\nEfectul de domino\nParlamentul de la Pristina a anunțat sâmbătă ruperea Kosovo de Serbia. Cele mai mari puteri occidentale sprijină transformarea regiunii locuite în majoritate covârșitoare de albanezi într-una independentă, ele subliniind în același timp că acest caz nu poate servi drept model pentru alte teritorii care aspiră la separare.\nAlbania a fost prima care a salutat independența Kosovo.\nPremierul albanez Sali Bersiha a declarat: de acum înainte va privi la ziua de 17 februarie ca la ziua „renașterii” patriei sale Kosovo.\nProclamarea independenței este un „eveniment important” pentru Kosovo - astfel a apreciat ministerul britanic de externe pasul parlamentului de la Pristina. După cum a arătat purtătorul de cuvânt al Foreign Office, este așteptată o declarație oficială luni, după consfătuirea de la Bruxelles a miniștrilor de externe din cadrul UE.\nPreședintele ceh a atras atenția asupra pericolului „efectului de domino” provocat de independența Kosovo. Într-o declarație făcută unei stații TV pragheze, Vaclav Klaus a arătat: în Europa de după cel de-al II-lea război mondial, proclamarea unilaterală a separării, „un astfel de pas, este fără precedent”. În urma acestuia, exemplul kosovar ar putea fi urmat și în alte țări ale lumii - a arătat el. După cum a adăugat Klaus, Republica Cehă se va alătura poziției majoritare adoptate în cadrul UE în problema privind recunoașterea Kosovoului independent.\nEuropai-Ido, nr. 5 – martie 2008\nKosovo, sau cinica prefăcătorie istorică\nStoffan Gyorgy Toți maghiarii susțin ideea ca Ungaria să recunoască independența Kosovo. Nimeni nu discută, nu întreabă și nu cercetează însă dacă aceasta este legitimă sau nu.\nA fost odată o țară frumoasă, mare, în care trăiau mai multe popoare iar unul dintre ele era cel care o întreținea, era legiuitorul ei. Menținea ordinea, îndrăgea și apăra meleagul, una din cele mai frumoase părți de țară. Până într-o zi când a început să se strecoare un alt popor, care în schimbul unor bani puțini și a câtorva pahare de pălincă muncea foarte mult. Și-a construit biserică și i-a cerut un preot țării în care locuise până atunci și de unde s-a strecurat aici. Conducerea țării nu a observat că încetul cu încetul, cei care s-au strecurat aici ajunseseră să fie mai mulți decât locuitorii indigeni. Ei nu mai cereau, în schimb revendicau din patria celuilalt popor. Și nu puțin. Au incitat la revoltă și o a treia etnie, care li s-a alăturat, pentru că, zice-se, locuitorii indigeni le-au luat drepturile. A venit apoi o zi tristă de iarnă, în care cele două popoare s-au adunat împreună și au hotărât să ia de la proprietarul de drept pământurile care li se cuvin… Și le-au luat.\nEste greu de stabilit azi despre ce popoare și ce pământuri am vorbit, pentru că în decurs de 100 de ani este pentru a doua oară că se întâmplă așa ceva în Europa. Este adevărat că în ultimul caz nu marile puteri ci un popor mic a decis în legătură cu apartenența pământurilor străvechi ale unei alte națiuni…\nDacă aș fi malițios, aș spune: așa le trebuie, cel puțin află și ei ce este Dumnezeul albanezilor… Pentru că și din pământul nostru au destul. Dar nu sunt malițios… Pentru că mă doare ceea ce am pierdut la fel cum îl doare și pe sârb ceea ce a pierdut… Singura diferență este că sârbul își va redobândi ceea ce a pierdut, pentru că își iubește patria iar dacă vine vorba de națiunea sa, nu se scindează!… Dacă înțelegeți despre ce vorbesc…\nEuropai-Ido, nr. 5 – martie 2008\nCe soartă îi rezervă Dumnezeu națiunii mele? / Cazul maghiarilor naționali-de dreapta-conservatori-naționaliști cu albanezii și cu independența Kosovo\nRozsa Flores Eduardo De 48 de ore încoace, din mijloacele media de dreapta, conservatoare, naționaliste, naționale se revarsă precum apa menajeră sentimentele de simpatie față de sârbi, ba chiar de solidaritate împotriva albanezilor.\nSub nici o formă nu putem caracteriza ca fiind ceva normal atitudinea acelor unguri (și nu la cetățeni mă gândesc) care se întreabă de ce nu ne situăm de partea bieților sârbi care au primit acum din partea destinului o lovitură asemănătoare celei pe care o primise națiunea noastră la Trianon.\nPentru că noi nu am meritat Trianonul. Iar sârbii nu merită Kosovoul.\nPentru că sârbii au făcut tot posibilul ca albanezii să se scârbească de ei și de asupririle care au durat cel puțin un deceniu. Pentru că i-au asuprit pe albanezi din cauza limbii lor, a faptului că țineau la cultura lor, din cauza solidarității lor naționale exemplare. Pentru că i-au ucis și i-au făcut să dispară pe cei care au îndrăznit să-și ridice glasul ceva mai tare pentru drepturile comunității lor naționale. În Iugoslavia de tristă amintire iar ulterior în Serbia, albanezii au avut parte de închisori, de lagăre de concentrare - în vremea comunismului -, de torturi și în final de expulzare, numai pentru faptul că țineau la identitatea lor națională și își apărau străvechile valori comunitare.\nAu sosit anii ‘80-’90. Albanezii se săturaseră de asupriri, de opresiuni, însă știind că nu se pot aștepta la ajutor dezinteresat din partea factorilor internaționali definitorii, nu s-au pripit în privința independenței la care ținteau încă de pe atunci. Au dat dovadă de o reținere exemplară și de o capacitate de gândire strategică. Și-au organizat, la propriu, statul paralel. Justiția, școlile și chiar și serviciile medicale se derulau în semilegalitate. Femeile albaneze nu mai nășteau în spitale „sârbe”, copiii albanezi nu mai frecventau școlile „sârbe”.\nA sosit și vremea ca provincia Kosovo să-și ridice capul. A fost înființat UCK-ul iar lupta a trecut la faza armată.\nSă ne oprim un moment. Aud și citesc deseori că SUA, CIA au finanțat UCK-ul. Și ce dacă? Ce urmăreau albanezii? Să se elibereze de sub asuprirea sârbă. Că în ultima sa fază, această luptă a avut nevoie de ajutor din afară? Că au și profitat de acest ajutor? Să fi fost aceasta o crimă?\nVărsaseră destul sânge până în acel moment, destule lacrimi le-au curs după femeile albaneze ucise, după soții, frații și tații torturați. Au acceptat în mod îndreptățit ajutorul. Oare noi nu am fi procedat la fel?\nAbsurdistan este noul nume al țării noastre. În care se petrec lucruri absurde și în care tot ce este, există la modul absurd.\nPentru că a fost absurd să renunțăm formal, în 5 decembrie 2004, la frații noștri întru națiune. Albania nu a făcut niciodată așa ceva.\nBucuria și mândria mea: Kosovo este - după Croația - a doua țară iar albanezii kosovari sunt a doua națiune - dragă mie - care au devenit libere și independente.\nÎn anii ‘90, autorul a luptat cu arma în mână - ca voluntar - de partea croaților nevoiți să se războiască, pentru libertatea lor, cu sârbii agresori!\nHaromszek, nr. 5317 – 03.03.2008\nVizita lui Sogor Csaba pe pământul ceangăilor/ Intimidarea maghiarilor din Moldova Europarlamentarul Sogor Csaba s-a întâlnit ieri, la Bacău, cu conducerea Asociația Maghiarilor Ceangăi din Moldova (AMCM), pentru a-și face o părere în legătură cu provocările existente în privința maghiarilor din Moldova, după care s-a deplasat în localitatea Valea Mare, localitate ajunsă în centrul atenției din cauza generării unei atmosfere antimaghiare - se arată în comunicatul politicianului.\nEuroparlamentarul și colega sa de pe pământul ceangăiesc, Roka Szilvia, au fost primiți la Bacău de către Salamon Adrian, președintele AMCM, și de Hegyeli Attila, coordonator de program, responsabil cu învățământul în limba maghiară al copiilor de pe pământul ceangăilor. Gazdele au făcut cunoscute detaliile legate de programul de învățământ desfășurat sub coordonarea asociației, referindu-se în special la situația din Valea Mare, unde sub coordonarea a doi profesori din Ungaria, începând din toamna anului trecut, au loc ore de limbă maghiară. Până săptămâna trecută, când au izbucnit tensiunile, programul a asigurat pentru un număr de aproximativ 30 de copii posibilitatea însușirii limbii maghiare. La îndemnul unui profesor din localitate, un tânăr a încercat să genereze în sat o atmosferă dușmănoasă, în urma căreia, în ultima zi de predare de săptămâna trecută, la ora de limbă maghiară a participat un singur elev.\nDupă discuțiile purtate la Bacău, Sogor Csaba a efectuat o vizită la Valea Mare - unde anunțata ședința antimaghiară nu a mai avut loc -, unde europarlamentarul a purtat discuții în limba maghiară cu credincioșii care ieșeau de la slujbă. „Grație activității pline de sacrificii a AMCM, până în prezent doar 1500 de elevi au posibilitatea de a-și însuși în Moldova limba maghiară, existând încă cel puțin 7500 de copii de vârstă școlară, care nu beneficiază de această posibilitate. Trebuie să asigurăm baza materială și atmosfera pașnică în localitățile maghiare din Moldova, deoarece este mai presus de orice ca părinții și elevii maghiari să nu fie intimidați și din ce în ce mai mulți copii să poată învăța în limba maghiară pe Pământul Ceangăilor” - a declarat Sogor Csaba.\nHaromszek, nr. 5319 – 05.03.2008\nDezbatere despre Pământul Secuiesc/ Să ne dezvoltăm separat sau împreună?\nAmbrus Attila Văd cei de pe Pământul Secuiesc dincolo de podul din Chichiș? Ne văd pe noi, maghiarii din Țara Bârsei? Ne izolăm sau ne străduim să ne solidarizăm, noi, maghiarii din județele vecine? Întrebarea al cărei răspuns fusese, secole de-a rândul, unul clar, a devenit azi o dilemă.\nAzi, rudele mele lucrează la Budapesta nu în Brașov. Pentru bani mai puțini. Preferă să fie mai degrabă români în capitala ungară decât maghiari sub Tâmpa.\nÎn vară, copiii din Ciuc i-au făcut corcituri pe copiii mei atunci când au auzit că sunt din Brașov. Nu puteau să învețe acest lucru decât de la maghiarii care trăiesc din diasporă, de la adulți, pentru că doar ei se tem de expansiunea Brașovului în loc să profite de dezvoltarea marelui oraș considerat fără urmă de îndoială forța de atracție economică a regiunii.\nJudețele Brașov, Harghita, Covasna și Mureș au pierdut rolul de centru al euroregiunii în favoarea Albei Iulii, pentru că nu s-au știut solidariza. Iar locomotiva din Alba Iulia a împins trenul celor patru județe pe o linie moartă.\nÎn retorica politică a apărut mai nou un slogan: Pământul Secuiesc trebuie să devină locomotiva economică a regiunii. Este un obiectiv bun însă nu poate avea rezultate decât dacă această locomotivă va fi cuplată la cea din Brașov, pentru că aceasta trage bine.\nPractic, dezvoltatorii economici din Sfântu Gheorghe trebuie să se străduiască să înființeze aici firme mai mici, care să ofere servicii de transport marilor investitori industriali care apar la Brașov.\nDincolo de colaborarea economică, și cultivarea relațiilor culturale este importantă în rândul maghiarimii de pe Pământul Secuiesc și din Tara Bârsei. După o dezvoltare separată de aproape două decenii, nu va fi ușor, însă aceasta este singura noastră șansă.\nHaromszek, nr. 5330 – 18.03.2008\nOaia neagră\nMagyari Lajos Un tânăr care se grăbea să se ducă la festivitatea de comemorare a maghiarilor a fost bătut de către adepții spirituali ai lui Gheorghe Funar, undeva în apropierea sediului de poliție. Acest ultim aspect este foarte important și esențial.\nTânărul a fost atacat în mod mârșav și mișelește de noii „viteji” ai legionarilor, ai căror părinți au ajuns, cine știe de unde, în orașul natal al regelui Matei… Iar acum urlă în piața Szechenyi, trimițându-i în iad pe toți maghiarii. Filosofia lor trădează doar atât că se acționează în spiritul „strămoșesc”, pornirile lor provenind direct de la Decebal și Burebista.\nAutoritățile române tolerează acest lucru și, mai mult decât atât, asistă cu un cinism ipocrit. Din rândul atacatorilor sunt reținuți doi nemernici șovini, însă tribunalul îi eliberează de îndată, susținând că cei care l-au atacat pe tânăr sunt foarte tineri (de 19-20 de ani!) și nu sunt pui de legionari, ci microbiști huligani „nevinovați”. În Cluj au existat și până acum atrocități mai mici sau mai mari, însă ele au fost mușamalizate sistematic și astfel s-a putut ajunge în situația ca bandiți fascistoizi să flecărească în centrul orașului.\nȘi cine este responsabilul? Maghiarii, desigur! Maghiarii separatiști, care nu se jenează să-și comemoreze propria sărbătoare națională și, mai nou, îndrăznesc să vorbească în limba maghiară pe străzile orașului care în urmă cu 8 ani, încă mai era locuit, în procent de 90%, de înaintașii lor, aceștia fiind cei care au construit toate clădirile (Teatrul Național, primăria, consiliul județean, universitatea, muzeul, clinici, biblioteca universitară, tribunalul și toate liceele). Poate că aceasta este adevărata problemă. Cine sunt vinovații? Maghiarii! Copilul bătut a pățit la fel ca Malina Hedvig din Nitra (n.t. - Slovacia), vinovată pentru că este maghiară; până și bătaia pe care a primit-o a fost doar o invenție de-a sa, pentru a arunca o lumină proastă asupra României. Trianonul funcționează. Funcționează spre marea glorie a Uniunii Europene. Iar noi vom rămâne întotdeauna oaia cea neagră.\nHaromszek, nr. 5330 – 18.03.2008\nFestivitate de două zile la Baraolt / Într-un număr redus, la răscruce\nHecser Laszlo Sâmbătă, în piața de lângă biserica romano-catolică din Baraolt s-au adunat câteva sute de persoane. Aici a fost prezentat un program cultural, realizat de Liceul Szabo David din Baraolt, Scoala Generală Gaal Mozes, ansamblul de dansuri populare „Bazinul Baraolt”, corurile „Rozmaring”, „Zathureczky” și „Gyongyharmat”, artistul Nagy Kopeczky Kalman, majorete și fanfara din localitate. După evoluția acestora, a urmat cuvântarea primarului din Baraolt. În opinia lui Nagy Istvan, ziua de 15 martie din anul 1848 poate fi apreciată atât ca zi de naștere a tineretului sau a renașterii conștiinței naționale, cât și ca zi de naștere a Ungariei moderne. Keseru Sandor, profesor de istorie, a subliniat importanța evenimentelor petrecute în 1848, care exercită o influență asupra prezentului. Profesorul Keseru a amintit de devotamentul secuilor dispuși să-și sacrifice viața.\nȘi mai puține persoane s-au adunat la monumentul de la Veczer. Aici au comemorat, în mod tradițional, și localnicii din Urmeniș. Krizbai Imre, preotul reformat din Baraolt, a menționat că națiunea are nevoie de patrioți cinstiți, care și-au păstrat demnitatea. Cu ajutorul acestora pot fi contracarate manifestările prefăcuților, ale celor care ne induc în eroare în mod intenționat. Președintele Consiliului Național Secuiesc (CNS) scaunul Brăduț-Micloșoara, a accentuat în discursul său faptul că generația noastră trebuie să le aducă un omagiu eroilor căzuți în lupta pentru libertate, luptă pe care avem obligația să o continuăm până la îndeplinirea obiectivelor propuse în vremurile de atunci, adică până la înfăptuirea autodeterminării. Președintele UDMR Baraolt, Szocs Mihaly, a menționat că în 1848 a putut fi constatată o solidarizare a tuturor păturilor sociale în urmărirea unui scop comun, acestea fiind în stare să întreprindă demersuri în mod unitar în vederea realizării progresului națiunii și a vieții independente.\nPreședintele organizației din Bazinul Baraolt a Uniunii Civice Maghiare (UCM), Hoffmann Istvan, a accentuat că lupta dusă pentru libertate, pentru o viață mai bună și prosperarea națiunii încă nu s-a sfârșit. În vederea realizării acestor obiective, trebuie să luptăm și în prezent. Trebuie create toate posibilitățile necesare pentru ca tinerii să nu-și părăsească pământul natal, ci să-și clădească aici viitorul. Kadar Edit, reprezentantă a Ordinului Vitejilor, a afirmat următoarele: de-a lungul istoriei, secuii au trecut peste numeroase obstacole. Nimeni nu a reușit să-i alunge. Secuimea dăinuie pe acest pământ. Benko Emoke, membră a comisiei permanente a CNS, a amintit de faptul că, în secolele trecute, comoara cea mai mare a secuimii a reprezentat-o dreptul la autodeterminare. Ca urmare, sarcina generației de azi este să acționeze și să lupte după modelul tinerilor din 1848. Nagy Jozsef, a vorbit în numele Consiliului Județean. El a accentuat că nu trebuie să uităm de eroii din Bazinul Baraolt și trebuie să le urmăm exemplul. Trebuie să ne solidarizăm și noi în vederea îndeplinirii obiectivului comun, respectiv înfăptuirea autodeterminării.\nUnii din membrii delegației din Urmeniș și-au manifestat huiduind obiecțiile față de faptul că primarul lor a intrat în Partidul Civic Maghiar (PCM) iar cu ocazia manifestărilor comemorative a depus o coroană în numele acestui partid. Pe de altă parte, membrii organizațiilor din Baraolt ale UCM și a CNS l-au aplaudat pe edil.\nCotidianul: Haromszek, nr. 5330 – 18.03.2008\nVor interveni în Parlamentul European și în cel român / Să se pună capăt manifestărilor antimaghiare\nFarkas Reka În întreg Bazinul Carpatic se fac din nou simțite manifestări antimaghiare tot mai puternice și trebuie să se ia măsuri foarte ferme împotriva lor - au subliniat ieri, în cadrul unei conferințe de presă, europarlamentarul Sogor Csaba, Antal Arpad și Tamas Sandor. Au considerat inacceptabil ceea ce s-a întâmplat la Cluj și au atras atenția asupra faptului că nu este vorba de un fenomen izolat. Antal Arpad a prezentat pagini web în care maghiarii sunt umiliți și pe care pot fi sesizate o serie de melodii, de inscripții cu texte vulgare. Au reamintit de faptul că vineri, organizația extremistă Noua Dreaptă a împărțit și prin Sfântu Gheorghe foi volante, respectiv de faptul că și miercurea trecută fusese pusă la cale o provocare: la meciul de baschet, elevi ai Colegiului Mihai Viteazul au apărut cu pancarte pe care scria „Pământul secuiesc, pământ românesc”. „S-a reușit preîntâmpinarea conflictului însă era clar că elevii nu s-au dus acolo de capul lor” - a opinat Antal Arpad.\nAntal Arpad a afirmat că Noua Dreaptă este prezentă și în orașul nostru, anul trecut depunând oficial, de 1 decembrie, coroane la statuia lui Mihai Viteazul.\nTamas Sandor a apreciat drept periculos faptul că mulți tratează cu superficialitate acțiunile Noi Drepte și ale altor mișcări edificate pe ideologiile Gărzii de Fier.\n„Știm că la un moment dat, și parlamentul român va vota autonomia teritorială a Pământului Secuiesc. Nu azi, nu mâine, dar într-o zi va veni și acest moment - asta dacă România vrea să rămână țară europeană” - a opinat Sogor Csaba.\nCei trei parlamentari au afirmat că vor face totul pentru a pune capăt manifestărilor antimaghiare din ce în ce mai puternice. Sogor Csaba va înainta o petiție în Parlamentul European și, atunci când va avea ocazia, va interpela. Antal și Tamas vor atrage atenția în parlamentul român: manifestările antimaghiare sunt mult mai periculoase pentru țară decât revendicările autonomiste. În ceea ce privește paginile web, vor depune plângeri la poliție și la Consiliul Național pentru Combaterea Discriminării.\nCotidianul: Haromszek, nr. 5329 – 17.03.2008\n15 martie în Bazinul Carpatic / Orban Viktor: „Să îndrăznim să fim oamenii viitorului”\nMTI / Mozes Laszlo Sâmbătă, marea adunare a Fidesz, prilejuită de ziua de 15 martie, a început prin intonarea Imnului și a imnului secuiesc. La manifestare au participat zeci de mii de oameni. „Să îndrăznim să fim oamenii viitorului, să nu părăsim calea legalității și a solidarității” - i- a transmis publicului Orban Viktor, președintele Fidesz . El a vorbit și de faptul că referendumul din 9 martie a arătat că Ungaria merită mai mult, un parlament și un guvern demne de ea. Pe scenă, înainte să-și înceapă discursul, președintele partidului a fost aplaudat minute în șir.\nÎn comunicatul său referitor la manifestare, purtătorul de cuvânt al Fidesz a vorbit de sute de mii de participanți, în timp ce, în opinia purtătorului de cuvânt al Poliției, în zona în care a avut loc adunarea generală încap cel mult 30 mii de oameni.\nLa comemorare a luat cuvântul Elmar Brok, europarlamentar german, care și-a amintit că în 1988 - când a fost la Budapesta și când nu credea nimeni că se va dărâma zidul berlinez, că se va termina cu comunismul - a stat de vorbă cu un student de 25 de ani. Acesta i-a spus: va sosi ceasul libertății, se va dărâma zidul, va dispărea sârma ghimpată. „Studentul era Orban Viktor” – a spus el. Scriitoarea Jokai Anna a spus în mesajul ei că suntem cu toții într-o criză morală care a început să domine și restul lumii. Însă - a adăugat ea - lumea nu înseamnă profit, ci dragoste. Nu este de vânzare totul: nu este de vânzare cinstea, nu este de vânzare patria și nu este de vânzare nici viitorul copiilor.\nOrban Viktor a arătat: cu ocazia festivităților dedicate zilei de 15 martie, în școli se oferă mereu citatul: „mărețul consiliu de guvernatori era palid și tremura.” El a adăugat că această propoziție a devenit din nou o realitate. „Avem și noi un măreț consiliu de guvernatori, care este palid și tremură. Palid și tremurând, el instruiește poporul, Curtea Constituțională, presa și opoziția” - s-a exprimat el, adăugând: „palid și tremurând se jignește reciproc, apoi își cere scuze, dar pe la spate se jignește din nou”. În opinia președintelui Fidesz, guvernatorii ar schimba mai degrabă poporul, deoarece sunt convinși că poporul nu-i merită. „Este singurul lucru în care poate că au dreptate, poporul Ungariei nu asta merită, din 9 martie, știm că Ungaria merită ceva mai bun. Într-adevăr, poporul ungar merită un parlament și un guvern demne de ea” - a precizat el.\nÎn opinia lui Orban, prin referendum, „ungurii au descoperit verdictul popular constituțional”, iar din 9 martie, „acesta este un brevet mondial. În timp ce la popoarele occidentale mai nerăbdătoare verdictul populare este unul violent și trece de ordinea constituțională, ungurii sunt mai răbdători și toleranți”. „Noi știm soluția și de aceea nu am intrat în capcana lor. Noi susținem politica unității naționale, a înțelegerii și a solidarității” - a spus liderul Fidesz, în opinia căruia, trebuie să se aibă grijă de „voința comună”, obținută la referendum.\nÎn opinia liderului de partid, alianța istorică creeată în 9 martie ar putea fi temelia Ungariei viitorului. „Să îndrăznim să mergem mai departe pe acest drum, să îndrăznim să devenim mai mult decât de stânga și de dreapta, adepți ai unui partid sau altul, să îndrăznim să ne asumăm faptul că înainte de toate, noi suntem cu toții maghiari.” El a arătat că Ungaria va fi una de succes dacă oamenii viitorului vor fi mai puternici decât forțele trecutului. El a spus că oamenii viitorului sunt cei care duc înainte lumea. „Să ne credem ochilor, să citim de pe zidul mesajelor istoriei ceea ce au scris maghiarii pașoptiști pentru noi, prin cuvinte, fapte și sânge: Să îndrăznim să fim oamenii viitorului” - și-a încheiat alocuțiunea Orban Viktor, luându-și rămas bun cu sloganul său obișnuit: Hai, Ungaria! Hai, ungurii!\nNotă: materialul este însoțit de o imagine sub care este inserat următorul text: Pancartă cu inscripțiile „Pământ Secuiesc, Sfântu Gheorghe, Coșeni”, la marea adunare a FIDESZ.\nCotidianul: Haromszek, nr. 5329 – 17.03.2008\n15 martie în Transilvania / Târgu Mureș / Două locații, o sărbătoare separată\n(MTI / Mediafax / Farkas Reka) Maghiarii din Târgu Mureș au sărbătorit separat. La manifestările centrale organizate de UDMR au participat aproximativ 5.000 de persoane, iar la comemorările organizate de Consiliul Național Secuiesc (CNS) s-au adunat 500 de persoane.\nPotrivit moralei evenimentelor petrecute în anii 1848-49, maghiarii nu pot fi privați de nimic. La Târgu Mureș și în întreaga Transilvanie, se dovedește treptat că prin asuprire și manifestări naționaliste nu se poate realiza nimic. Nu au nici un rost intimidările pentru că oricum vom redobândi tot ce ne-a aparținut - a accentuat Marko Bela, președintele uniunii, în cuvântarea rostită la monumentul „Martirilor Secui”. „Ceea ce nu am recuperat până în prezent, vom recupera de acum încolo. Nu vrem să devenim cetățeni de rangul al doilea pe propriul nostru pământ natal! Și în prezent, în România trăiesc aproximativ un milion și jumătate de maghiari, Transilvania e și a noastră! Transilvania nu e exclusiv a românilor sau exclusiv a maghiarilor, Transilvania este patria noastră comună! Nimeni nu trebuie să uite de acest lucru!” – a precizat Marko Bela, care a subliniat și faptul că maghiarimea din Transilvania dorește autonomie. „Noi vrem realizarea acestui obiectiv! Nu intenționăm să distrugem țara prin autonomie, ci urmărim dezvoltarea Transilvaniei, respectiv prosperarea Pământului Secuiesc”.\nMesajul cel mai semnificativ este următorul: numai persoanele capabile să realizeze progrese, comunitățile, respectiv națiunile solidare și prospere au un viitor – a afirmat ministrul Borbely Laszlo în cadrul festivităților. Izsak Balazs, președintele CNS, a subliniat la comemorările desfășurate la statuia lui Petofi din Târgu Mureș, că lupta pentru drepturile colective ale secuilor este lipsită de violențe. „CNS luptă pentru drepturile colective ale secuimii prin mijloace democratice. În acest domeniu, comunitatea secuilor dispune de tradiție, având în vedere că secuii sunt apreciați ca un popor care apără drepturile”, a spus Izsak Balazs. În legătură cu mitingul antimaghiar inițiat de Noua Dreaptă, președintele CNS a declarat: „e absurd și irațional mitingul organizat împotriva muzicii lui Bartok Bela, împotriva geometriei lui Bolyai sau împotriva poezilor lui Petofi Sandor”.\nCotidianul: Haromszek, nr. 5329 – 17.03.2008\n15 martie în Transilvania / Odorheiu Secuiesc / Pământul Secuiesc are nevoie de autonomie\n(MTI / Mediafax / Farkas Reka) La festivitățile dedicate zilei de 15 martie, organizate în piața Marton Aron din Odorheiu Secuiesc, s-au adunat aproximativ 2.000 de persoane. În discursul său, președintele PCM și primarul Odorheiului, Szasz Jeno, a subliniat că maghiarii de acum au nevoie de aceleași lucruri de care au avut nevoie și cei care au trăit în 1848: de moralitate, identitate și cinste. „În 1848, maghiarii visau să-și redobândească libertatea și statul de drept” - a spus el, subliniind: în ultimii ani, locuitorii din Odorheiu Secuiesc au încercat să-și realizeze visurile. „Pământul Secuiesc are nevoie de o formă administrativă proprie, iar aceasta este autonomia. Trebuie să încercăm să o obținem prin metodele democrației europene. Odorheiu Secuiesc trimite acest mesaj și celorlalte comunități transilvănene” - a spus Szasz. La eveniment a participat Szajer Jozsef, conducătorul fracțiunii europarlamentare a Fidesz, care i-a salutat în numele Ungariei pe cei prezenți, spunând totodată că se vorbește des despre secui și nu numai în Ungaria ci și în Parlamentul European. Au mai rostit discursuri în piața Marton Aron preotul reformat Hegyi Sandor și preotul unitarian Rusz Domokos.\nCotidianul: Haromszek, nr. 5329 – 17.03.2008\nAm sărbătorit memoria revoluției / La Covasna\nBodor Janos În seara zilei de sâmbătă, în piața centrală din Covasna s-au adunat aproximativ 500 de persoane, pentru a participa la festivitățile organizate cu ocazia împlinirii a 160 de ani de la revoluția maghiară și lupta pentru libertate de la 1848. La eveniment au participat edili ai orașului, personalități ale vieții publice, dr. Szesztay Adam - secretar II responsabil cu probleme privind maghiarii de peste hotare în cadrul Ambasadei Ungariei la București - și o delegație din partea orașului înfrățit Nagykanizsa. Și-au dat concursul trupa de elevi actori și corul „Inimă curată” de la Grupul Scolar Korosi Csoma Sandor, grupul de dansuri „La Fiesta” al Clubului Elevilor, Echipa de Cercetași Havadtoy Sandor, Fanfara Reformată Ferencz Erno din Brateș. Au recitat actorul Debreczi Kalman și actrița Zorkoczy Zenobia.\nManifestarea din acest an nu s-a desfășurat la orele prânzului ci seara, la lumina făcliilor și a reflectoarelor. De organizarea în care UDMR nu a primit nici un rol s-au ocupat Tordai Cecilia - noua directoare a casei de cultură orășenești - și primarul Zsuffa Levente.\nComemorarea a pornit de la Grupul Scolar Korosi Csoma Sandor, odată cu marșul cu făclii al cercetașilor și elevilor. Programul festiv a fost prezentat pe scena amplasată în fața cooperativei. Primul care li s-a adresat celor prezenți a fost protopopul romano-catolic Kovacs Gabor. A urmat primarul Zsuffa Levente, apoi Ferencz Botond, președintele Consiliului Secuiesc scaunul Orbai, care a afirmat între altele: „Fluturând drapelul libertății, insistăm de peste 150 de ani asupra dobândirii drepturilor noastre. Guvernele au venit și au plecat, granițe de stat s-au modificat, însă problemele noastre nu s-au soluționat aici, pe Pământul Secuiesc, în patria noastră mai strâmtă. Poate că poporul nostru secuiesc își trăiește cea mai întunecată epocă din ultimii 100 de ani. Suntem nevoiți să ne vindem bunurile care ne-au fost retrocedate în cei 18 ani. Renunțăm benevol, pentru bani, la ceea ce nu au putut să ne ia cu arma. Suntem tot mai indiferenți față de trecutul nostru deși am devenit mai înțelepți, mai precauți și mai moderați decât înaintașii noștri; orizonturile noastre s-au lărgit în decursul istoriei și cu toate acestea, în fiecare zi de 15 martie simțim nevoia să luăm din versurile „Cântului național” putere și curaj. Lupta noastră pentru libertate nu se va putea încheia atâta timp cât semenii noștri se milogesc pe la uși, pe la colțuri de stradă pentru îmbucătura de zi cu zi.” Referindu-se la evenimentele istorice de acum 160 de ani, deputatul UDMR Antal Arpad a subliniat: Pe Pământul Secuiesc luptăm și azi pentru recunoașterea drepturilor noastre. În opinia deputatului, nu este pentru prima și nici pentru ultima oară când se încearcă să ni se ia Pământul Secuiesc. „Pe lângă asimilare, amenință și pericolul divizării, al fărâmițării. Aș dori să vă aduc aminte de faptul că umbra conflictelor fraterne nu a dispărut niciodată de deasupra capetelor noastre. De-a lungul istoriei noastre, pornirile contradictorii au izbucnit iar și iar și nici în timpul revoluției de la 1848 nu a fost altfel. Renumita dispută Szechenyi-Kossuth este cea mai cunoscută dovadă. În timp ce Szechenyi vedea propășirea națiunii în dezvoltarea economiei, în bunăstare, Kossuth era preocupat de soluționarea drepturilor politice ale națiunii. Ei nu erau adversari în obiectivele pe care le urmăreau ci se diferențiau în privința metodelor și a drumului ales în vederea atingerii obiectivelor” - a arătat deputatul. În discursul său festiv, primarul localității Odorheiu Secuiesc și președintele organizației naționale a PCM, Szasz Jeno, a arătat: „Orice lucru real se naște dintr-un vis. Așa a fost în urmă cu 160 de ani și așa este și azi. Visul pașoptist al maghiarilor se referea la egalitate în fața legii, stat de drept, respect național de sine și independență. Maghiarii pașoptiști știau că libertatea alegerii în sine eliberează. Si au ales. Revoluția lor înăbușită în sânge a învins pentru că a fost revoluția majorității morale. Maghiarii din 2008 trebuie să știe că democrația are nevoie de același lucru ca și revoluția: de majoritate morală. Revoluția fără majoritate morală este un puci. Democrația fără majoritate morală este o dictatură.” Președintele PCM a vorbit cu recunoștință despre cetățenii Covasnei și ai scaunului Orbai, cei care „în anii care au trecut au demonstrat nu numai în zilele de sărbătoare ci și în cele obișnuite și nu numai cu vorba ci și cu fapta că înțeleg și simt mesajul maghiarilor revoluționari pașoptiști și în timpul democrației celui de-al treilea mileniu. În ultima perioadă, cetățenii scaunului Orbai au contribuit în mod însemnat la crearea majorității morale indispensabile libertății alegerii și în democrație. În timp ce în lumea noastră maghiară transilvăneană, samavolnicia publică și politică s-a concentrat iar în rândul oamenilor a apărut din nou teama, în timp ce am fost îndemnați să pășim prin politica pașilor mici pe calea uitării de sine, orașul Covasna a făcut pași fermi pe calea anevoioasă a creării libertății alegerii și majorității morale. Li se cuvin mulțumiri tuturor oamenilor din Covasna. În același timp, prin crezul comunității maghiare cu aceeași soartă din Bazinul Carpatic, le transmitem maghiarilor budapestani reduși la tăcere prin minciuni și înconjurați de cordoane, să-și creeze și ei cât mai repede libertatea alegerii.” A rostit un discurs festiv și Karoly Attila - reprezentantul autoguvernării orașului înfrățit Nagykanizsa, iar Ambrus Andor - elev la Grupul Scolar Korosi Csoma Sandor, și-a lecturat discursul premiat la concursul de debate. După gândurile de final rostite de preotul reformat Bukovinszky Cs. Miklos, participanții au intonat imnurile noastre, după care partidele politice, organizațiile civile și instituțiile au depus coroane la monumentul pașoptist din cimitirul reformat.\nCotidianul: Haromszek, nr. 5329 – 17.03.2008\nAm sărbătorit memoria revoluției / La Târgu Secuiesc\nIochom Istvan În ziua celei mai semnificative sărbători a națiunii noastre, ziua comemorării a 160 de ani de la revoluția maghiară și lupta pentru libertate din 1848-49, înainte de începerea festivităților organizate în centrul orașului breslelor, preșcolarii și școlarii au depus coroane la mormântul lui Turoczi Mozes, la placheta comemorativă Szacsvay, amplasată pe zidul Căminului pentru Preșcolari, la mausoleul-Molnar Jozsias, la monumentul dedicat eroilor căzuți în revoluția și lupta pentru libertate din 1848-49, respectiv celor pieriți în primul și al doilea război mondial, la statuia lui Kossuth, a lui Bem, la basorelieful lui Petofi, la școala Petofi și la monumentul funerar, respectiv statuia lui Turoczi.\nDe la ora 10:30 a avut loc defilarea, în Piața Gabor Aron, a elevilor din cele trei școli generale, respectiv cinci licee din oraș. În rândurile elevilor din Târgu Secuiesc s-au aflat și delegați ai școlilor înfrățite din Gyongyos și Debrecen. La manifestările organizate la Târgu Secuiesc au sosit și delegați din localitățile ungare înfrățite cu orașul breslelor. În Piața Gabor Aron s-au adunat aproximativ 3.000-4.000 de persoane. De la ora 11:00, în Piața Gabor Aron au defilat trupele păstrătoare de tradiții din Ghelința și Belin ale batalioanelor I și II Infanterie ale fostului regiment 15 de grăniceri secui, o echipă din cadrul Asociației Păstrătoare de Tradiții ale Batalionului III de Honvezi din Szeged, membri ai Echipei Haiducilor lui Sobri Joska de dincolo de Dunăre, precum și tradiționalii călăreți și căruțași din localitățile din Trei Scaune. Festivitatea din centrul orașului a demarat la ora 12:00. Elevii Gimnaziului Berze Nagy Janos din localitatea ungară Gyongyos au intonat cântecul intitulat „Prima picătură de sânge pe pietriș”. Prima cuvântare a fost rostită de primarul din Târgu Secuiesc, Torok Sandor, care a subliniat următoarele: „revoluționarii din 1848 s-au gândit atât la familiile lor, la copii și la nepoți, cât și la noi, respectiv la urmașii noștri. Revoluționarii maghiari nu au cedat în fața superiorității numerice, nu au ținut cont de zvonurile nefaste, i-au disprețuit pe cei lași și și-au urmat drumul cu mare curaj.” Edilul orașului l-a salutat pe Szesztay Adam, diplomat al Ambasadei Ungariei la București, respectiv pe Szakolczay Lajos, critic literar și de artă, pe delegații sosiți din localitățile ungare înfrățite Mezohegyes, Mezokovesd, Paks, Szentendre, Hatvan, Gyongyos și Nagyatad, precum și pe toți cei care s-au adunat să sărbătorească. Szakolczay Lajos a subliniat următoarele: „Deși cunoaștem sfârșitul tragic, ziua de 15 martie 1848 nu trebuie comemorată din umbra spânzurătorilor de la Arad, ci analizând valoarea libertății a cărei memorie e încă vie, adică valoarea primăverii care strălucește și în prezent. Ce a reprezentat această valoare? Numeroși tineri, în frunte cu Petofi, Jokai Mor și Vasvari Pal, au invadat străzile din Pesta. Răsună și azi vocea sfintei libertăți. Această voce, care se aude până aici, chiar ne sperie. Am avut valori deosebite. Vă dau numai un exemplu: personalitatea neștirbită a lui Bem. Exemplul lui Bem trebuie urmat și în prezent. În cazul în care, astăzi, am formula 12 puncte, cum au făcut și înaintașii noștri, probabil ar fi suficient să repetăm un singur cuvânt: primăvară, primăvară și primăvară. Esența acestuia cuprinde totul: agerimea, păstrarea identității și a adevărurilor noastre, respectiv prosperarea.”\nNagy Babos Rebeka, elevă la Liceul Nagy Mozes, a recitat o poezie, după care Roth Balazsi Hunor a dat citire mesajului premierului Călin Popescu Tăriceanu, apreciat de aplauzele mulțimii. A urmat programul artistic prezentat de Corul de cameră „Cantus” dirijat de Forika Balazs. Anul acesta nu a fost transmis un mesaj din partea premierului ungar Gyurcsany Ferenc. A luat cuvântul și Iochom Zsolt, elev al Colegiului Reformat: „Cei căzuți pe câmpul de luptă, respectiv cei condamnați la moarte și-au scris numele, cu sângele lor, în istoria noastră. Aceștia și-au sacrificat viața pentru națiune. Mesajul din 1848 sună astfel: în morală nu există compromis.”\nDeputatul Tamas Sandor a sublnita în cuvântarea sa: „Comemorarea de azi e dedicată și acelor femei, mame care au crescut fii curajoși pentru națiunea noastră, care au luptat pentru libertate, au crescut bărbați precum Gabor Aron, Turoczi Mozes, Gal Sandor. Vreau să le felicit pe acele femei, care, și în prezent, sunt alături de noi.”\nManifestările festive din centrul orașului s-au încheiat cu rugăciunile rostite de Varga Bela, arhidiacon al bisericii romano-catolice din Scaunul Kezdi-Orbai și de Szocs Laszlo, protopop reformat din Scaunul Kezdi-Orbai, respectiv cu intonarea imnului maghiar și a celui secuiesc și cu depuneri de coroane. Seara, la Vigado, elevii din Liceul Nagy Mozes, împreună cu elevii Gimnaziului Berze Nagy Janos din localitatea Gyongyos, au comemorat revoluția și lupta pentru libertate din 1848-49 cu un program de gală.\nComparativ cu anii precedenți, în Târgu Secuiesc au fost mobilizați mai mulți polițiști și jandarmi, au fost prezenți și „supraveghetori” civili. A participat la manifestările din centrul orașului și un ofițer superior sosit din capitală. Acesta a putut constata că nu a fost proclamată Republica Secuiască, nu a fost tulburată liniștea orașului. Secuii au aniversat cu fruntea sus, cu demnitate cea mai mare sărbătoare a națiunii noastre.\nSf. Gheorghe, 19.03.2008\n","date":"11-04-2008","img":"","permalink":"https://axaneamului.ro/posts/magazine/axa-i/9/traduceri-din-presa-de-limba-maghiara-din-romania/","series":["AXA ANUL I"],"tags":["Sub lupă"],"title":"Traduceri din presa de limbă maghiară din România","youtube":""},{"author":"Cola Nicea","categories":null,"content":"sau Despre istoricul formării cetelor de luptători români pentru emanciparea politică a românimii din Macedonia partea I Pentru reprimarea insurecției din Macedonia (1902-1903), cu toate că aproape toți bărbații au fost arestați, bulgari și români care au luptat pentru autonomia Macedoniei, s-au format mai multe cete de luptători care se răfuiau cu armatele imperiale turcești. De exemplu, Mitra Vlahul, din regiunea Castoriei, a continuat lupta până în anul 1906, când a fost omorât în satul Dumbeni.\nGuvernul turc, spre a se justifica față de opinia publică internațională că răspunderea o au creștinii care se războiesc între ei pe considerente naționale, a convenit cu guvernul grec spre a trimite bande grecești, cu scopul de a distruge cetele bulgaro-române care acționau în comun pentru înfăptuirea autonomiei Macedoniei.\nÎn anul 1903, bande grecești, numite antarți, formate pe teritoriul statului grec și comandate de ofițeri din armata regulată greacă, trecând granița cu consimțământul autorităților turcești, au început să atace satele bulgărești și românești care nu nutreau sentimente grecești și se împotriveau înfăptuirii acelei Megali Ideea, adică de reconstituire a Imperiului bizantin.\nCăpeteniile antarților greci au început să amenințe prin scrisori pe fruntașii români adepți ai școlii românești1, aducându-le aminte că vor fi exterminați cu toată populația dacă nu închid școlile românești.\nCe e drept, cea mai mare parte a populației românești a refuzat să capituleze. Din nefericire, însă, au fost și sate care dintru început au respins școala românească. Aceștia au fost așa-zișii grecomani. Cauze de ordin politic au dus la crearea sentimentelor pro-grecești. Imperiul turc era deja un mare bolnav. Un colos cu picioare de lut. Prin conviețuirea lor multiseculară cu grecii, prin contribuția românilor ca armatoli2 împotriva ocupanților turci, la răscoalele din 1770 și 1821, cei mai mari căpitani de haiduci fiind români, apoi vecinătatea imediată a Greciei, sprijinul de care se bucura Grecia în apus, admirația apusului pentru cultura greacă veche, duseseră la convingerea că Grecia ar putea deveni moștenitoarea teritoriilor turcești din Balcani. Așadar, se crea convingerea că sub un imperiu bizantin restituit, interesele românilor ar fi fost pe deplin satisfăcute (interese de ordin economic, nu și național. Grecomanii aveau o conștiință etnică, ci nu și națională.)\nRomânii credincioși ideii naționale au început să riposteze împotriva acestor atacuri, organizându-se, la rândul lor, în cete de armatoli.\nIată primii dintre cei care au dat riposta cuvenită. Mihali Handuri din satul Livezi și Hali Joga din satul Gramaticova, urmați de alți tineri, au început să atace bandele grecești în regiunea Vodena-Veria. Armatolii Mușa Darlaiani și Iani Ceara din Veria s-au unit cu Mihali Handuri, Hali Joga și Cola Macri. Aceste cete acționau independent și în înțelegere cu cetele bulgărești. Ideea națională cuprinsese puternic și pe bulgari. Satele bulgărești erau bine organizate; ele furnizau luptători, armament, alimente. În schimb, satele românești nu erau deloc organizate. Armatolii români trăiau din capturi și ajutați din când în când de populația românească locală. Aceasta era situația până la venirea lui Gheorghe Mucitani, zis și Casapu, în toamna anului 1906.\nÎn scopul organizării satelor românești, s-au alcătuit două comitete, unul la București sub conducerea lui Alex Coșca și Sterie Milioru (comitetul era compus din șapte membri), și alta la Sofia sub conducerea lui Gheorghe Mucitani ajutat de Gachi Todu, Nachi Cișma, Unciu Dimași, toți din satul Gopeși, și Costa Dabija și Tachi al Dimcei din Crușova.\nCum Gheorghe Mucitani era un vechi luptător în comitetul revoluționar pentru autonomia Macedoniei, s-a hotărât împărțirea pe districte unde trebuie să acționeze armatolii. Fiecare district era condus de un voievod. Cetele românești au cerut libera trecere prin satele bulgărești, folosindu-se de canalul creat spre a ajunge la locul unde trebuiau să acționeze. Astfel, Coșca și Milioru au trecut în Pind, având totodată și sarcina de a acționa și în Grecia. Mucitani în Meglenia, Veria, Vodena, unde s-au unit cu celelalte cete de armatoli. El a fost recunoscut ca voievodul regiunilor respective la întrunirea de constituire, în iarna anului 1906, în Balta Ianița. Acestuia i s-a alăturat și Cola Nicea, din satul Selia, Ianacula Pendifunda, tot din Selia, Mita Zdru din Cândrova și Chicea Roșu din Gramaticova. Mai târziu au venit Toli Mocanu și Iorgula Cutova.\nIată numele cetnicilor din grupa lui Mucitani:\nMihali Handuri, Hali Joga, Mușa Darlaiani, Iani Ceara, Hrista Ciomu, Cola Macri, Gachi Todu, Nachi Cușma, Unciu Dimași, Costa Dabija, Gachi al Dimcei și Iani Vuloagă din Perivoli. Ceata era alcătuită din 19 oameni.\nLupta de la Condusula Între orașul Neaguște și orașul Veria (antica, apostolica Bereia), se află localitatea Condusula. Aici își pășuna oile și caprele celnicul3 român Dinu Bajdechi din Vodena. Comitetul grecesc l-a somat să-și retragă copiii de la școala română (Dinu Bajdechi era președintele comunității românești din orașul Vodena). El nu s-a supus amenințărilor căpitanului antarților greci, Costas Acritas. Noi am înarmat păstorii și am mai angajat doi paznici, pe Cola Ghizari și Lambri Celea, am mai înștiințat și ceata lui Handuri să ocupe poziție înspre munte pentru acoperire la o eventuală retragere. După câteva zile, o ceată de circa 30 de antarți greci atacă turmele lui Bajdechi. Păstorii se opun. Ei sunt ajutați și de ceata lui Handuri. La auzul împușcăturilor, o patrulă de soldați turci a alergat la fața locului. Grecii s-au văzut împresurați din două părți. Pe de o parte păstorii cu ceata lui Handuri, pe de altă parte turcii. Încăierarea a durat cam vreo trei ore, au fost împușcați 13 greci, câțiva făcuți prizonieri. Handuri s-a retras spre munte fără a fi observat de turci. (Armata turcă acționa împotriva tuturor insurgenților pentru pacificarea regiunii.)\nTot în vara anului 1904, o ceată grecească condusă de ofițerii Savas și Theodosis au omorât doi aromâni, pe Celea și pe Tugearu, și tot amenințau pe cei din satul Gramaticova, că dacă nu vor închide școala românească, vor da foc satului. Românii au dat de veste cetei lui Handuri și Joga, ca să vină spre Gramaticova. Aici, în apropiere de ruinele unui fost sat, Dârjilova, ceata românească a ocupat loc lângă o fântână. Grecii au poposit și ei la fântână, fără să bănuiască însă de prezența românilor. Românii deschid foc. Grecii răspund, ocupând poziție după trunchiurile copacilor. Grecii erau înarmați cu arme Gras cu cartușe cu praf negru care scoate fum. Românii aveau arme Manlicher cu gloanțe de oțel, care nu scoteau fum și perforau copacii. Neputând rezista, grecii o iau la fugă, lăsând pe teren nouă morți.\nMult timp după aceea n-a mai călcat picior de antart pe lângă satul Gramaticova.\nLupta de la Catranița Catranița este un sat bulgăresc, locuit în bună parte și de turci. Bulgarii de aici erau grecomani, precum și o bună parte din orașul Vodena (antica Edessa). Organizația bulgărească a căutat să facă și aici un nucleu revoluționar. Acest sat, așezat pe lacul Ostrov, nu are legătură cu alte sate bulgărești. Deci comitetului revoluționar bulgar îi trebuia un cap de pod. Capul de pod îl constituia satul românesc Gramaticova. Ceata lui Colimani, compusă din cincisprezece cetnici4, plus Mihali Handuri cu alți trei cetnici s-au dus la Catranița, iar adepții comitetului local i-au găzduit la patru case diferite. Au început consultările, apoi a fost chemat și primarul satului. Primarul nu a consimțit să intre în organizație, dimpotrivă, i-a denunțat la comandamentul militar turc. Casele au fost blocate de armata turcă. Lupta a început. Ceata lui Mihali Handuri a izbutit să iasă din blocadă și, trecând din casă în casă, a ajuns până la casa primarului. Aici ei au arestat pe fiul și pe fata primarului, iar pe nevasta acestuia au trimis-o să spună soțului ei că, dacă nu izbutește să-i determine pe turci să se retragă, armatolii români și comitagiii bulgari îi vor masacra familia. Primarul, văzându-și familia în pericol, a derutat armata turcă, îndreptând-o spre lac, în altă direcție, n-a divulgat nimic și, întrucât era pe înnoptate, ceata lui Handuri împreună cu Iani Ceara, Hristu Ciomu și Cola Macri, împreună cu fata și fiul primarului au ieșit din sat spre pădure, care era aproape de tot, au eliberat pe ostatici și au plecat spre Gramaticova. Ceata lui Colimani s-a bătut cu armata turcă vreo două ceasuri și, pentru că se înnoptase, a plecat din sat, lăsând pe locul de luptă morți dintre tovarășii lui.\nLupta de la Jerven La o consfătuire a cetelor bulgărești din sectorul Florina și Vodena, care a avut loc la Jerven, un sat bulgăresc din apropierea satului românesc Paticina, a luat parte și ceata lui Handuri și a lui Hali Joga. Luptătorii fiind trădați, satul a fost înconjurat de armata turcă, care era destul de numeroasă. Cetnicii, încercând să iasă din sat, au dat peste armată. Gornistul turc a dat semnalul pentru atac. Prima victimă a fost gornistul turc. Lupta a fost crâncenă. Au căzut morți din ambele părți. Nu îmi amintesc numărul celor căzuți. Aici a fost rănit grav Miha Zugravu. Dus în cârcă de tovarășii lui, a fost transportat la Bitolia, unde a fost tratat până la vindecare. Cele două cete, a lui Handuri și Mușa Darlaiani, s-au mai războit când cu turcii, când cu grecii, până la venirea lui Mucitani, în iarna anului 1906, după care s-au retras spre iernare în Balta Ianița. În munți nu mai aveau ce căuta. În timpul iernii munții se depopulau. Fălcările5 împreună cu turmele coborau la șes pentru iernat. Tot aici, în Balta Ianița, se retrăgeau și cetele bulgărești. Înșiși grecii iernau tot aici. Balta devenea un adevărat peisaj etnic. Un câmp de vânătoare de oameni, de curse și ambuscade. Oamenii se adăposteau în colibe. Efectivul cetelor bulgărești era de circa două sute de oameni. Ceata românească avea vreo douăzeci de luptători. Numărul antarților greci, de asemenea, se ridica la circa două sute.\nTrebuie să remarcăm totuși că în cetele bulgărești erau mulți români, mai ales de prin regiunea Megleniei. Bunăoară, ceata voievodului bulgar Apostol era alcătuită, în proporție de 20%, din români. Cetele staționau în Balta începând din noiembrie până în aprilie, când apele începeau să se retragă.\nColibele erau făcute din stuf, înconjurate cu un gard lat de peste un metru de pământ bătut, pentru a nu fi perforat de gloanțe. Colibele bulgărești erau așezate înspre orașul Ianița, aproape de satele bulgărești de unde se aprovizionau. Coliba românilor era înspre orașul Veria, o citadelă a românismului din Balcani, patria mai multor oameni de vază din cultura românească. În apropierea noastră era satul Licoviște. De la noi încolo începeau colibele grecești, situate între satul Trahoviște și râul Carasmac (anticul Aliakmon). Armata turcă ținea sub încercuire taberele, însă numai cele bulgărești și cea românească. Tabăra grecească nu era asediată. Grecii ieșeau și intrau slobozi în tabără. Înțelegerea tacită între guvernul grec și cel turc era, prin urmare, evidentă.\nTurcii erau cazați în corturi. Ei au încercat să ne atace, însă potecile erau pline cu apă, nu se putea merge pe bărci, ci numai pe bușteni, câte unul sau doi oameni. Când se apropiau de noi, noi îi împușcam. Mai târziu, apa îi scotea morți la mal. În afară de aceasta, potecile erau foarte zigzagate, încât era greu să fim descoperiți, iar din loc în loc stăteau oameni la pândă.\nTurcii au postat tunuri la marginea bălții, aproape de satul Ianciște. Au instalat și un observator, noi însă, spre a-i induce în eroare, arboram albituri pe niște sălcii, departe de noi, astfel încât artileria turcă trăgea toată ziua în gol. A doua zi deplasam albiturile pe alte locuri, spre a-i face să creadă că ne-am schimbat bârlogul. După fiecare bombardament încercau să pătrundă, însă erau respinși totdeauna cu pierderi pentru ei. Concomitent cu turcii ne atacau și antarții greci. Într-un timp, grecii au incendiat satele bulgărești Țarvori și Gufalova. Drept represalii, noi am incendiat satele grecești Nisia și Trahovista. Prin agenții noștri, noi știam poziția colibelor grecești. La rândul lor, și ei cunoșteau poziția noastră. Uneori ajungeam atât de aproape, încât ne înjuram reciproc. Grecii aveau arme Gras, ale căror gloanțe nu răzbeau prin stufărișul des. Dimpotrivă, armele noastre Manlicher perforau tot ce întâlneau. Cetnicii bulgari aveau comandant pe voievodul Apostol, românii pe Gheorghe Mucitani, grecii pe Tellos Agras. În luna aprilie, apele retrăgându-se, ne-am retras în munții românești. Grecii și bulgarii au făcut la fel.\nÎn primăvara anului 1907, comitetul revoluționar grec a ținut o consfătuire în casele doctorului Pericardis din Neaguște (soția acestuia, Marușa Hagicu, româncă de origine, era sora lui Dimitruli Hagicu, asasinat de antarții greci la moșia sa din satul Grijali).\nLa consfătuire s-a luat hotărârea de a incendia satul românesc Gramaticova, dar nu au reușit. Satul întreg, bărbați și femei, înarmați cu arme și grenade, conduși de bravul învățător de limba română, Gheorghe Celea, au făcut zid. Cu un an mai înainte au încercat să incendieze satul Patecina. La fel s-a întâmplat și aici. Conduși de Hrista Papanicola, românii, bărbați și femei, au respins pe antarți.\nTotuși, ei au reușit să distrugă satul românesc Selia de Sus, iar aceasta din cauza neunirii românilor, unde o bună parte erau grecomani, în frunte cu celnicul lor, Hrista Vasile, zis Sârbu.\nCât privește Gramaticova, antarții au trimis în mai multe rânduri scrisori de amenințare către celnicul Sterie Cușa, șeful comunității române, somându-l că, dacă nu va fi izgonit învățătorul Gheorghe Celea, praf și pulbere se va alege de satul lor. Scrisoarea era semnată nu de Tellos Agras, ci chiar de Kostas Akritas, comandantul suprem al forțelor de antarți din toată Turcia. Antarții aveau nevoie de satele românești Gramaticova, Cândrova și Patecina, situate într-o regiune masiv bulgărească, pentru ca de aici să purceadă la atacarea satelor bulgărești și, mai ales, să poată stabili legătura directă cu bandele de antarți care acționau în regiunea Morihova.\nNordul Macedoniei, cât și centrul, fiind puternic locuit de bulgari, pentru a ajunge aici, antarții se foloseau [de satele] românești Samarina, Blața, Neveasta, Clisura, Târnova, Negovani, Belcameni, Magarova și Nijopole. În aceste sate, din nenorocire, o parte din populația românească era grecomană, supusă, prin urmare, mitropolitului grec al Paflagoniei, cu arhiepiscopia în orașul Bitolia, de a cărui autoritate morală și spirituală ascultau toți adepții așa-zisei Megali Ideea.\nNoi știam planurile grecilor. Cu câteva zile înainte am interceptat o scrisoare de la un curier al lor, adresată unui fruntaș bulgar grecoman din satul Oșlen, anume Boiciu, în care scria: „Să ne așteptați după câteva zile (am uitat locul în care se preciza), căci vom veni, o ceată în satul vostru, iar alta la Mănăstirea Papandi, și de acolo vom merge spre o direcție necunoscută.” Noi știam această direcție necunoscută: satul Gramaticova. Dar Gramaticova era bine înarmată, având în fruntea ei pe învățătorul Gheorghe Celea și pe armatolul neînfricat Adam Gulea.\nGramaticova era centrul unde se întâlneau cetele române-bulgare. Aici se luau inițiativele, iar cuvântul hotărâtor îl avea învățătorul Gheorghe Celea.\nCum noi cunoșteam ținta antarților, după scrisoarea interceptată, am înarmat vreo 15 păstori la pândă. În aceste locuri pădurea era foarte deasă, alcătuită din niște arbuști numiți de localnici pixari (mirt, în greaca veche). Ne-am hotărât să-i atacăm prin surprindere spre a-i deruta. Observatorii noștri ne-au înștiințat că cinci oameni merg pe cărare înspre noi. Noi ne-am așteptat să fie mulți, de aceea ne și pregătiserăm ca atare. Ne-am instalat în așa fel, încât atunci când vor fi aproape de noi să-i somăm în turcește, adică ordonându-le: „Teslim, gheaur!” (Predați-vă, ghiauri!). Handuri era îmbrăcat în uniformă de soldat turc. El cunoștea bine limba turcă, iar noi, ceilalți, vorbeam și grecește. Noi știam că grecii nu se opun armatei turcești. Turcii îi atacau pe greci spre a demonstra opiniei publice mondiale că nu părtinesc cu ei, însă, după ce îi țineau câtva timp prizonieri, erau puși în libertate. Iată un exemplu. Un detașament de aproape șaptezeci de antarți, conduși de Iorgachi, căpitan în armata regulată greacă, s-au predat la numai câțiva soldați turci, în satul Petrova de lângă Salonic, numai la simpla somație a turcilor. Prinși, ei au fost depuși la închisoarea Edikule din Salonic, apoi condamnați la numai trei luni închisoare. Iată dovada elocventă a înțelegerii tacite între guvernul grec și turc.\nȚin să menționez că acest Iorgachi era român de origine. La început era adeptul ideii de autonomie a Macedoniei, prin urmare a luptat în cadrul unei cete bulgărești, apoi, ducându-se în Grecia, a trădat cauza și s-a pus în fruntea unui detașament de antarți.\nTot așa, o altă bandă de antarți, condusă de Ianis Avghros, român renegat, de fel din orașul Tricala (teritoriul statului grec), s-a predat la o patrulă de soldați turci, în Meglenia, între satele românești Oșani și Luminița.\nLa somația de „Teslim gheaur!” rostită de Handuri, antarții nici n-au mișcat măcar. Știind că au de-a face cu soldați turci, niște quasi aliați, unul dintre antarți a strigat: „Suntem greci, nu suntem bulgari, nici români.” Fără a pierde o clipă, noi i-am înhățat și i-am dezarmat îndată. Grecii și-au dat seama că au căzut într-o cursă. Prima grijă a fost să-i identificăm, după ce i-am izolat unul de altul. Cu toții erau cinci. Spre surprinderea noastră, am aflat că unul din ei era Tellos Agras, comandantul forțelor de antarți din regiune. La auzul acestui nume am rămas nedumeriți. Noi știam că scrisorile de amenințare trimise la români erau semnate de Kostas Akritas, pe adevăratul său nume Mazarakis, colonel în armata greacă, iar mai târziu ministru de război în cabinetul Venizelos. Ni s-a spus atunci că Akritas a plecat în Grecia pentru recrutarea de antarți, iar comanda fusese remisă lui Agras, locțiitorul lui. Ceilalți se numeau Doni Minga, după spusele lui revizor școlar, Safiros Longos, Tollios și Gheorghios Tollios, adică tatăl și fiul, doi briganzi de meserie, care, cu câțiva ani în urmă au sechestrat pe un mare bogătaș din Neaguște și a fost răscumpărat cu o mare sumă de bani. Ei ne-au spus că nu sunt antarți, ci plătiți numai spre a le servi drept călăuze.\nÎn ce privește pe Safiros Longos, știam că el era fiul unui mare industriaș din Neaguște, proprietarul unei mari fabrici de torcătorie și țesături. El ne-a spus că a fost luat de către antarți spre a-l prezenta românilor, demonstrându-le că oamenii bogați sunt anti autonomiști. Am aflat cu acest prilej că Safiros Longos era român. Părinții lui vorbeau încă românește, însă el a umblat pe la școli înalte grecești, aproape că a uitat limba natală. Suspinând, ne-a declarat că dacă îi vom da drumul ne va fi de mare folos, dimpotrivă, dacă îl omorâm nu avem nimic de câștigat. Și s-a ținut de cuvânt. De multe ori prin oamenii noștri ne-a informat despre deplasările antarților. Ne-a pus în gardă despre o consfătuire care a avut loc în orașul Veria, la care a participat și mitropolitul respectiv, unde s-a luat hotărârea de a se distruge satul românesc Doliani. Întrebat Mingas, dacă este revizor școlar, ce caută cu antarții, ne-a declarat că s-a pus la dispoziția cauzei pan-elenismului, că vrea să convingă pe români și pe bulgari, acești greci vlahofoni și bulgarofoni, hondrochefali (capete groase), că autonomia Macedoniei este o aberație, și că reînfăptuirea, reconstituirea vechiului Imperiu bizantin sub tutela bisericii din Constantinopole și luminați de minunata cultură greacă antică, va pacifica Balcanul. Ne-am dat seama imediat cât de șovini erau grecii și ce soartă aștepta numeroasele popoare din Balcani, adică grecizarea totală. Doni Minga nu era grec, ci bulgar din Neaguște cu sentimente grecești. Interogarea lui am făcut-o în limba bulgară.\nA rămas de anchetat principalul acuzat, Telos Agras, comandantul forțelor de antarți. Nu îmi amintesc data când a fost capturată banda, însă aceasta n-are importanță, când căutând lupul, lupul este în cușcă. Capturarea s-a făcut pe muntele Perișori, între Vodena și Neaguște.\nGheorghe Mucitani nu știa grecește. El era din Crușova, din Macedonia de nord, unde nu sunt greci, și nu umblase la școala greacă. Mihali Handuri făcea pe interpretul. Întrebările le punea Gheorghe Mucitani:\n– Cum te cheamă? Care îți este numele adevărat? (Noi știam numele lui adevărat, ni-l spusese Safiros Longos).\n– Mă numesc Kostas Agapinos. Pseudonimul mi l-am luat când am devenit comandantul forțelor de antarți.\n– Ce înseamnă Telos Agras?\n– Telos înseamnă cel perfect, desăvârșit, dar mai înseamnă și cel de la distanță, din depărtare, care nu este printre noi. Agras înseamnă cel sălbatic, cel fioros, cel de neîmblânzit.\n– De unde sunteți originar?\n– De loc sunt din Creta. Am absolvit școala militară din Atena, iar în armata greacă am gradul de lohagos (căpitan).\n– Cu ce scop ai venit în Macedonia și cine te-a angajat?\n– Silogul Panhelenic din Atena se ocupă cu formarea bandelor de antarți, luptătorii pentru elenizarea populației macedonene. Ca ofițer, am dorit să fac parte din această societate și m-am înrolat ca voluntar.\n– Acțiunea Silogului privește numai grecizarea, nu și cucerirea Macedoniei?\n– Deocamdată trebuie s-o grecizăm, elementul grec fiind în minoritate, trebuie să desființăm pe bulgari, pe români, pe albanezi, apoi vom începe lupta cu turcii. La o eventuală prăbușire a Imperiului otoman, nu putem revendica Macedonia atât timp cât suntem în minoritate. Marile Puteri nu ne vor admite acest lucru.\n– Cine organizează bandele și cine [dă] ordine?\n– Mitropoliții din eparhiile de pe teritoriul turc, pe lângă faptul că sunt păstori sufletești, ei hotărăsc asupra modului nostru de a acționa. Comitetul Civil Intern ne pune la dispoziție curieri și călăuze. Fondurile vin din Grecia prin consulate, sunt date mitropoliților, iar aceștia le întrebuințează după nevoie.\n– Știți cine stăpânește Macedonia?\n– Turcii.\n– Atunci de ce nu vă bateți cu turcii? Ce aveți cu bieții români și bulgari, care sunt tot creștini ca și voi?\n– Am zis că trebuie să obținem majoritatea grecizând pe bulgari, pe români și pe albanezi.\n– Nu cred că veți reuși. În sânul acestor popoare s-a trezit conștiința națională. Ele luptă pentru autonomia Macedoniei. Noi vrem să creăm o Elveție a Balcanilor, unde toate popoarele conlocuitoare, greci, bulgari, români și albanezi să se bucure de drepturi egale. Autonomia este singura soluție echitabilă. Numai grecii, care sunt șovini, aroganți, snobi chiar, utopici, se împotrivesc.\n[…]\n– Sunteți lipsiți de cavalerism. În iarna 1906-1907, în Balta Ianița, în timp ce ne atacau turcii, ne loveați și voi, mișelește, pe la spate.\n– Este drept, căci noi vrem să distrugem tot ce este ortodox și nu nutrește sentimente grecești. Ortodoxia este o biserică greacă, iar cei ce mărturisesc ortodoxismul trebuie să simtă ca atare. Consultați calendarul ortodox. Toți sfinții sunt greci. Biblia s-a scris în limba greacă, în ce privește Noul Testament, cântările bisericești tot în grecește au fost compuse, apoi cultura și arta greacă antică este superbă. Întreg apusul o admiră și ne susține pe noi ca urmași ai vechilor eleni. La ce vă trebuie școli românești, la ce bun să vă instruiți într-o limbă barbară, limba unui popor rezultat din contopirea unui pâlc de romani și daci cu o sumedenie de popoare barbare năvălite din Asia? Iată definiția lui Soutsos, poetul nostru, cu privire la poporul român: „Sperma ton varvaron, ghenimata putanas” (Sămânță de barbari, odrasle de târfă). În Tesalia, teritoriul Greciei libere, sunt atâția vlahi. Ei nu cer școală românească.\n– Nu cer, pentru că nu admiteți funcționarea școlii românești. Credeți că veți reuși să grecizați elementele alogene din Macedonia?\n– Noi avem răbdare. Mai devreme sau mai târziu, vom izbuti. Iată, comitagiii6 Cota din Prespa, Ciociu din Rahova Meleniei, Gonu și Lazu din orașul Ianița au dezertat din cetele voievodului bulgar Apostol și s-au alăturat marii cauze grecești. Acest lucru trebuie să-l faceți și voi. Respingeți românismul, că doar sunteți greci care au uitat limba.\n– Dacă am fi greci care am uitat limba, Dvs., care vă mândriți cu miracolul culturii antice grecești, cum vă explicați faptul că o limbă barbară ca cea românească, limbă care nu se poate mândri că are creatori de opere literare la nivelul culturii antice grecești, a putut absorbi limba greacă? Doar se știe că o cultură superioară absoarbe pe alta inferioară. Așa s-au întâmplat lucrurile în Imperiul roman de răsărit, care s-a transformat în Imperiul greco-bizantin, cu slavizarea cuceritorilor bulgari de către slavii învinși, cu romanizarea cuceritorilor franci de către galii latinizați.\n Note 1 La începutul secolului trecut, statul român subvenționa 113 școli primare și 6 școli secundare (n.n.)\n2 „om de arme/oaste” Dicționar aromân (Macedo-vlah) Matilda Caragiu Marioțeanu, Editura Enciclopedică.\nSoleiman Magnificul a recunoscut autonomia teritorială și administrativă și dreptul la miliție națională, populațiilor aromâne, recunoscând 14 Căpitanate de armatoli: în Macedonia – Veria, Servia, Alassona, Grebena, Milias, în Tesalia – Olimp, Mavrovuni, Cochia, Agrafa, Patradgik, Malakassis, în Acarnania și Etolia – Venetico, Lidociki și Xeromenos. Cf. Pouqueville (F.C.H.L).\nHistoire de la Régénération de la Gréce, Vol. I, p. 61, Deuxième édition, Paris, 1825.\n3 „cap de familii păstorești, posesori de oi multe” Dicționar aromân (Macedo-vlah) Matilda Caragiu Marioțeanu, Editura Enciclopedică.\n4 „participanți la lupta armată a populațiilor slave din Peninsula Balcanică împotriva asupritorilor turci”, DEX.\n5 Grup de familii păstorești conduse de un celnic (n.n.)\n6 „membrii ai unei organizații revoluționare bulgare care a luptat în trecut pentru eliberare”, DEX.\n7 „ostași voluntari, fără soldă, din trupele otomane neregulate care trăiau din jaf”, DEX.\n8 „Așa vor păți toți acei greci care ucid pe aromâni, dau foc satelor armânești și le omoară animalele.”\n9 „interpret, tălmaci oficial folosit în trecut în țările din Orient.”, DEX.\n10 „mișcare politică de eliberare a teritoriilor și populațiilor naționale de sub ocupație străină.”\n-- ","date":"11-04-2008","img":"","permalink":"https://axaneamului.ro/posts/magazine/axa-i/9/memoriile-capitanului-cola-nicea-i/","series":["AXA ANUL I"],"tags":["Politică","Istorie"],"title":"Memoriile căpitanului Cola Nicea I","youtube":""},{"author":"AXA","categories":null,"content":"4 aprilie 2008 Președintele Vladimir Voronin a atenționat NATO asupra necesității rezolvării problemei transnistrene Problema transnistreană alimentează un potențial de insecuritate și instabilitate nu doar pentru teritoriul Republicii Moldova, dar și pentru întreaga regiune, a declarat, joi, Președintele Vladimir Voronin, la Summitul NATO de la la București.\nPotrivit serviciului de presă prezidențial, citat de Agenția INFOTAG, Voronin a subliniat că “sînt evidente efectele la scara regională ale acestui conflict, blocajele pe care le creează el pentru procesele de modernizare a Republicii Moldova, precum și interferența problematicii transnistrene cu subiecte actuale de securitate internațională cum ar fi Tratatul FACE, extinderea NATO, sistemele de apărare antirachetă în Europa”; că “Moldova își depune toate eforturile pentru a atrage atenția comunității internaționale asupra situației incerte în ceea ce privește conflictul din regiunea de est a țării care, timp de peste 16 ani, rămîne o zonă de instabilitate ce afectează securitatea regională”.\n“După 17 ani de la proclamarea independenței sale, Moldova își dorește sprijinul comunității internaționale pentru evitarea polemicilor distructive privind identitatea națională și frontierele actuale spre a se putea concentra asupra realizării aspirațiilor sale proeuropene, precum și implicarea cît mai activă a tuturor părților pentru recunoașterea neutralității constituționale a Republicii Moldova și promovarea reintegrării țării în baza dreptului internațional sau cazul Kosovo. Noi dorim să identificăm o soluție viabilă pentru problema transnistreană, care trebuie să se axeze pe demilitarizarea și interzicerea staționării trupelor și obiectivelor militare străine pe teritoriul nostru național, în conformitate cu statutul recunoscut de neutralitate al Republicii Moldova, precum și acordarea unui statut echitabil regiunii transnistrene în componența unei Moldove suverane, indivizibile și integre din punct de vedere teritorial”, a subliniat șeful statului.\nÎn cadrul Summit-ului NATO, Președintele Vladimir Voronin a purtat discuții cu Președintele Letoniei, Valdis Zatlers, și cu Președintele Lituaniei, Valdas Adamkus. Discuțiile au vizat relațiile de cooperare a Republicii Moldova cu cele două state și perspectiva extinderii și aprofundării colaborării.\nINFOTAG\nNegocierile în CUC privind retragerea posturilor organelor de forță din Zona de Securitate au fost deblocate Delegațiile din cadrul Comisiei Unificate de Control (CUC) au reușit să depășească impasul în negocierile privind retragerea posturilor organelor de forță din Zona de Securitate, în ședința ordinară din 3 aprilie.\nIon Solonenco, co-președinte CUC din partea R. Moldova, a declarat că la finalul unor dezbateri încordate, partea transnistreană a acceptat propunerea Chișinăului privind examinarea acestui proiect într-o ședință ulterioară. „Pentru noi este evident că, în acest moment, delegația transnistreană nu este pregătită să negocieze retragerea posturilor, deoarece așteaptă o decizie politică în privința statutului Transnistriei”, a declarat Solonenco.\nPotrivit lui, “reieșind din faptul că aceștia nu se încumetă să se pronunțe pe acest subiect din motivul pe care l-am enunțat, am propus desemnarea unui grup de lucru care să studieze în detaliu retragerea tuturor posturilor nesancționate. Prin urmare, aceasta înseamnă că retragerea posturilor a fost menținută pe ordinea de zi a CUC și că există șanse să fie examinată”, a subliniat Solonenco.\n“Totodată, problema privind retragerea posturilor de forță”, a precizat sursa citată, “va fi abordată inevitabil și în cazul reluării negocierilor politice în formatul “5+2”, avînd în vedere că aceasta este legată de nerespectarea drepturilor omului în Zona de Securitate.\nDeblocarea negocierilor a permis membrilor CUC să examineze și alte chestiuni incluse pe ordinea de zi a ședinței. Este vorba despre raportul Comandamentului Militar Unificat cu privire la situația din Zona de Securitate. Comandantul militar superior din partea R. Moldova, colonelul Victor Macrinschi, a informat că forțele militare transnistrene aflate în Zona de Securitate desfășoară aplicații militare fără să înștiințeze CUC. „Raportul nostru conține toate abaterile depistate în Zona de Securitate, iar acțiunile forțelor militare transnistrene nu reprezintă altceva decât o încălcare flagrantă a prevederilor acordurilor existente”, a spus Macrinschi.\nÎn cadrul ședinței au fost operate modificări de ordin organizatoric, precum numirea unui reprezentant transnistrean în calitate de membru al CUC. Delegația moldovenească a votat candidatura propusă, dar a respins propunerea de numire a colonelului Valentin Izotov, care exercită în prezent funcția de comandant militar superior din partea transnistreană, într-o funcție de membru al CUC. „Rolul comandanților militari este să asigure activitatea pacificatorilor în Zona de Securitate. Aceștia se subordonează direct CUC și, respectiv, nu au dreptul să devină membri CUC atâta timp cât dețin o funcție care poate genera conflicte de interese”, a menționat Solonenco.\nÎn Zona de Securitate a început rotația observatorilor militari. Un grup format din patru ofițeri ucraineni, care urmează să-și îndeplinească mandatul în Zona de Securitate în calitate de observatori militari pe durata unui an, a fost aprobat în ședința CUC în unanimitate.\nSolonenco a reiterat poziția Chișinăului, în scopul soluționării problemelor existente în Zona de Securitate, care este dispus să poarte și în continuare un dialog constructiv cu părțile implicate în negocieri.\nBASA-Press\nMAI a semnat un acord de cooperare cu centrul “Pro Marshall Moldova” Ministerul Afacerilor Interne (MAI) al republicii a semnat memorandumul de cooperare cu centrul “Pro Marshall Moldova”, transmite serviciul de presă al instituției.\nScopul documentului este dezvoltarea cooperării între MAI și centrul “Pro Marshall Moldova”, ca membru al Alianței Anticorupție, în procesul monitorizării acțiunilor de reducere și contracarare a corupției în structurile de ordine și drept ale țării.\nMinistrul afacerilor interne Valentin Mejinschi a declarat în cadrul ceremoniei semnării acordului că instituția, pe care o conduce, conștientizează rolul societății civile în prevenirea corupției și combaterea acesteia.\nNovosti-Moldova\n7 aprilie 2008 Prima întrevedere Voronin-Smirnov din ultimii șapte ani ar putea sa aibă loc în curînd În timpul apropiat, ar putea să aibă loc întrevederea Președintelui Republicii Moldova, Vladimir Voronin, cu conducătorul autoproclamatei RMN, Igor Smirnov, prima de după anul 2001. Voronin și Smirnov s-au înțeles în privința întrevederii bilaterale în timpul convorbirii telefonice, avute luni, a transmis serviciul de presă al Președintelui moldovean.\nPotrivit Agenției INFOTAG, serviciul de presă al liderului de la Tiraspol a anunțat că în cursul convorbirii, care a avut loc la inițiativa părții moldave, “s-a făcut un schimb de opinii referitor la situația creată în reglementarea moldo-transnistreană. Partea transnistreană și-a reiterat disponibilitatea de a continua consultările pe baza egalității în drepturi a părților, a renunțării la orice măsuri de presiune, precum și la deciziile unilaterale care afectează stabilitatea în regiune. În calitate de subiect de dialog a fost discutat proiectul unui amplu tratat de colaborare între R. Moldova și Transnistria, precum și inițiativele părții moldovene privind dezvoltarea și întărirea măsurilor de încredere. Interlocutorii au estimat că viitoarea întrevedere ar putea sa devină un impuls serios pentru reluarea procesului de negocieri, reprezentanților politici ale părților li s-a pus în sarcină să realizeze activitatea corespunzătoare de pregătire multilaterală a acesteia”.\nINFOTAG precizează: Ultima întrevedere Voronin-Smirnov a avut loc pe 8 august 2001, la Tiraspol. Chiar dacă liderii semnaseră acordul de colaborare în domeniul poștei, al telecomunicațiilor și al gospodăriei drumurilor, privind întărirea măsurilor de încredere și garanțiile în spațiul de apărare, precum și protocolul de punere în aplicare a documentelor semnate anterior, întrevederea a trecut într-o atmosferă destul de rece. După întrevedere, Vladimir Voronin a opinat că negocierile politice cu Smirnov nu au perspectivă. Pe 1 septembrie, R. Moldova a pus în aplicare noi specimene vamale, iar Transnistria a calificat acest act drept blocadă economică și a refuzat orice negocieri în viitor.\nRUSIA ESTIMEAZĂ CĂ IMPASUL ÎN NEGOCIERI AR PUTEA FI DEPĂȘIT DATORITĂ ÎNTREVEDERII VORONIN-SMIRNOV “Rusia speră că întrevederea între liderii Moldovei și Transnistriei va favoriza depașirea situației de impas în procesul de negocieri privind reglementarea transnistreană”, a declarat Ambasadorul cu Misiuni Speciale al Ministerului Afacerilor Externe al Rusiei, Valeri Nesteruskin, care de mai mulți ani reprezintă diplomația rusă la negocierile pentru rezolvarea problemei transnistrene în formatul “5+2”.\nPotrivit Agenției INFOTAG, în timpul convorbirii telefonice de luni, Președintele Republicii Moldova, Vladimir Voronin, și liderul autoproclamatei RMN, Igor Smirnov s-au înțeles în privința unei întrevederi bilaterale la care să discute chestiuni de dezvoltare și consolidare a măsurilor de încredere între Chișinău și Tiraspol. “Probabilitatea unei atare întrevederi lasă loc pentru un optimism rezervat. Sper ca progresele care au avut loc se vor concretiza în lucruri mai consistente, ca să putem depăși impasul în care ne-am aflat în ultima vreme”, a declarat Nesteruskin într-un interviu acordat agenției RIA “Novosti”.\nServiciul de presă nu a oferit mai multe amănunte asupra convorbirii între Voronin și Smirnov și nici asupra eventualei date a întrevederii. Presa transnistreană oficială nu a informat despre convorbirea telefonică, iar agenția oficială tiraspoleană “Olvia-press” a criticat discursul Președintelui Voronin la summitul NATO de la București, în care el a insistat că trebuie găsită o soluție viabilă pentru problema transnistreană, care să rezide în demilitarizare și în interdicția dislocării de forțe militare și arme străine pe teritoriul republicii, conform statutului ei de neutralitate, recunoscut pe plan internațional.\nTotodată, unele surse de la Tiraspol au afirmat, luni, că experții au primit sarcina să pregatească întrevederea Voronin-Smirnov.\nRezolvarea problemei transnistrene s-a numarăt printre principalele promisiuni date de PCRM și Vladimir Voronin la alegerile parlamentare din 2001. După învestirea în funcția prezidențială (7 aprilie 2001) Voronin a avut prima întrevedere cu Smirnov, pe 9 aprilie 2001, și a convenit asupra organizării de întrevederi lunare, la Chișinău și Tiraspol. La întrevederile urmatoare, din 16 mai si 20 iunie 2001, au fost semnate protocoale privind recunoasterea reciproca a documentelor si o serie de alte acorduri. Ultima intrevedere Voronin-Smirnov a avut loc pe 8 august 2001, dupa care Voronin a declarat ca nu se va mai intilni cu Smirnov, pentru ca “liderii de la Tiraspol profita de intrevederi ca sa traga de timp si sa-si rezolve problemele”.\nProcesul de negocieri intre expertii partilor a continuat timp de citiva ani, fiind suspendat complet în februarie 2006.\nÎn octombrie 2007, Vladimir Voronin a lansat un pachet de initiative privind intarirea increderii intre Chisinau si Tiraspol, care prevad constructii mixte de drumuri, infiintarea unei televiziuni consolidate, demilitarizarea completa, dezarmarea partilor si constituirea unei armate unitare, garantarea drepturilor de proprietate asupra bunurilor achiziționate în regiune, susținerea sociala a populației.\nDupa intrevederea cu Presedintele rus, Vladimir Putin, pe 22 ianuarie 2008, Voronin a declarat în repetate rinduri ca problema transnistreana poate fi rezolvata în curind. El a lansat chiar initiativa de recunoastere a principiului neutralitatii Republicii Moldova pe plan international, acesta urmind sa devina unul dintre principiile fundamentale ale reîntegrarii viitoare a tarii.\nINFOTAG\n08.04.2008 Tiraspolul este gata să continue negocierile în problema transnistreană Tiraspolul este gata să continuie negocierile în problema transnistreană, se menționează într-un comunicat de presă al liderului transnistrean Igor Smirnov, publicat după convorbirea telefonică a acestuia cu președintele R.Moldova Vladimir Voronin.\nPotrivit Serviciului de presă al liderului transnistrean, citat de Agenția de presă “Olvia-press”, partea transnistreană și-a reiterat disponibilitatea de a continua negocierile, renunțarea la orice instrumente de presiune, precum și la deciziile unilaterale ce prejudiciază stabilitatea în regiune.\nDe asemenea, sursa citată precizează că, în cadrul convorbirii telefonice care a avut loc la inițiativa lui Vladimir Voronin, drept subiecte ale viitorului dialog au fost examinate proiectul unui acord de cooperare și prietenie între R.Moldova și Transnistria, precum și inițiativele președintelui Vladimir Voronin privind dezvoltarea și întărirea măsurilor de încredere dintre părți.\nTotodată, părțile au convenit asupra desfășurarii unei întrevederi care ar putea constitui un impuls pentru reluarea procesului de negocieri în problema transnistreană. “Reprezentanții politici ai ambelor părți au primit indicațiile necesare în vederea pregătirii acestei întrevederi”, se mai arată în comunicatul Serviciului de presă al liderului transnistrean.\nVladimir Voronin a avut o convorbire telefonică cu Igor Smirnov la 7 aprilie curent. Potrivit Serviciului de presă al Președinției, cei doi oficiali au convenit asupra unei întrevederi bilaterale în vederea examinării chestiunilor cu privire la dezvoltarea și consolidarea măsurilor de încredere între Chișinău și Tiraspol.\nLa finele anului trecut, președintele Vladimir Voronin a înaintat un set de inițiative privind consolidarea încrederii și securității între Chișinău și Tiraspol în reglementarea transnistreană. Acestea prevăd demilitarizarea, crearea forțelor militare comune între Chișinău și Tiraspol și înlocuirea unităților militare proprii cu centre de pregătire a pacificatorilor.\nBASA-Press\n09.04.2008 Experții atenționează asupra necesității elaborării unei strategii naționale de export Șansa R. Moldova de a se integra pe piața economică globală ține de capacitatea ei de a deveni o țară cu o economie de piață deschisă, una liberă care să pună accent pe realizarea exporturilor, susțin experții de la IDIS “Viitorul”, citați de Info-Prim Neo.\nPotrivit experților, economia R. Moldova este în prezent foarte deschisă spre exporturi. Problema constă în faptul că țara nu are potențial necesar de acoperire a exporturilor. Analiștii susțin că, cel puțin, la etapa actuală nu se pune accentul pe promovarea exporturilor și pe subvenționarea din partea statului a producătorilor și a agenților economici autohtoni orientați spre export. Potrivit lor, nu există o strategie coerentă care ar facilita procesul de export. Astfel, luând în considerare situația dată, economistul Veaceslav Ioniță susține că nivelul de export al R. Moldova este unul extrem de scăzut.\nPotrivit lui Viorel Chivriga, coordonator de programe din cadrul IDIS “Viitorul”, capacitatea de export este indicatorul de bază care reflectă cât de viabilă din punct de vedere economic este o țară. În acest context, el a ținut să menționeze că pentru anii 2005-2006 R. Moldova a înregistrat la capitolul exporturi probleme foarte mari. Astfel, în anul 2006, în premieră după recesiunea din anii 1998-2001, exporturile au regresat în expresia valorică comparativ cu anul 2005. Valoarea acestora a totalizat 1051,6 mln dolari SUA, ceea ce constituie o reducere cu 39,7 mln sau cu 3,6% față de anul 2005. Experții susțin că regresul exporturilor în perioada respectivă a fost efectul direct al interdicțiilor instituite de Federația Rusă la exportul loturilor de mărfuri moldovenești, pozițiile tarifare ale cărora au dominat clar în structura exporturilor moldovenești pe această piață.\nO îmbunătățire a situației s-a înregistrat în anul 2007. Viorel Chivriga spune că în 2007 exporturile au crescut, înregistrând 1,34 miliarde dolari SUA, ceea ce constituie 128% în comparație cu anul 2006. Specialiștii sunt de părere că tendințele în domeniul exporturilor, profilate în 2007 vor continua și în anul 2008 cu ritmuri de creștere mai intense, datorate majorării volumului exporturilor de vinuri după ce a fost redeschisă piața Federației Ruse. De asemenea, creșterea se poate înregistra și pentru că există o deschidere mai mare pentru produsele agricole, industriale și textile.\nCu toate că în 2007 situația se schimbă spre bine și exporturile cunosc o creștere, Viore Chivriga susține că, la moment, apar o serie de alte probleme în ceea ce privește exportul.\nUn impediment pentru exportatori este cadrul normativ de reglementare în domeniu. Expertul citat este de părere că în prezent calitatea multor acte normative lasă de dorit. Totodată, susținerea exportatorilor este sub nivelul așteptărilor acestora și sunt net inferioare practicilor respective din statele concurente – România, Ucraina, Rusia, Belarus, etc. Deși există o strategie de atragere a investițiilor și de realizare a exporturilor, deocamdată nu se înregistrează schimbări esențiale.\nExperții atenționează și asupra lipsei unei strategii de promovare a brandurilor moldovenești. Mai există și probleme ce țin de calitatea produselor moldovenești, de productivitatea unităților economici și de modul în care acestea pot sau nu pot să facă față rigorilor pieții europene.\nO problemă a R. Moldova la capitolul exporturi este și faptul că grupurile de mărfuri exportate sunt aceleași. Nu există diversitate a produselor agricole. Nu există o diversificare a regiunilor geografice unde se poate exporta. Un alt obstacol constă în faptul că principalii parteneri comerciali practic nu se schimbă. Totuși, potrivit lui Viorel Chivriga, o schimbare destul de reușită în ceea ce privește partenerii comerciali, a fost accederea în top a României. Sursa citată opinează că acesta este un lucru extraordinar de bun pentru R. Moldova, mai ales pentru a revigora și a menține legăturile economice cu țara vecină.\nConsilierul economic din cadrul Ambasadei României la Chișinău, Ion Șerban, a afirmat că, în ciuda faptului că în 2005-2006 au existat o serie de obstacole pentru exportul din R. Moldova, inclusiv interdicțiile impuse de către Rusia pentru exportul de vinuri, pe parcursul anului 2007 s-a constatat un trend ascendent la acest capitol. Au crescut, în special, exporturile spre Uniunea Europeană. Acest lucru demonstrează că rigorile impuse de piața europeană au constituit pentru produsele exportate din R. Moldova o adevărată provocare. Sursa citată a menționat că pentru anul 2008 se preconizează o creștere a exporturilor din R. Moldova spre UE de aproximativ 20%. “Este o direcție bună care trebuie păstrată”, a concluzionat Ion Șerban.\nPotrivit expertului român, majoritatea țărilor cu economii în tranziție au trecut prin aceste situații dificile. Consilierul afirmă că o strategie pentru export este vitală pentru R. Moldova, deoarece piața internațională este din ce în ce mai acerbă, iar concurența este foarte mare și de obicei reușesc să exporte țările care furnizează produse de o calitate înaltă.\nInfo-Prim Neo\n","date":"11-04-2008","img":"https://axaneamului.ro/posts/magazine/axa-i/9/stiri-din-basarabia/images/0.jpg","permalink":"https://axaneamului.ro/posts/magazine/axa-i/9/stiri-din-basarabia/","series":["AXA ANUL I"],"tags":["Basarabia noastră cea de totdeauna","Politică","Economie"],"title":"Știri din Basarabia","youtube":""},{"author":"George Mihalcea","categories":null,"content":"Doar trei zile a ținut încordarea mușchilor hrăniți cu tăurași texani ai domnului George W. Bush. Spunea el în Ucraina, înainte de summit-ul NATO de la București, că nimeni nu-i dictează Alianței cine intră și cine nu, angajându-se ferm că vecinii noștri de la Est, dar și Georgia, vor primi Planul de Acțiune pentru Aderare, așadar primul pașaport pentru Europa, așa cum este ea înțeleasă în Occident. Tot cu aceeași convingere s-a antepronunțat și în legătură cu cele trei candidate: Croația, Albania și Macedonia, ai căror reprezentanți au venit la București după ce comandaseră, deja, focurile de artificii de acasă pentru a sărbători intrarea în cea mai puternică alianță politico-militară din istoria cunoscută a lumii… Reuniunea NATO de la București era anunțată cu sunet de trâmbiță de presa obedientă – cea românească, desigur – ca fiind, neapărat, una istorică și de epocal succes, tonul televiziunilor, mai ales, semănând izbitor de tare cu accentele triumfaliste ale presei ceaușiste. Ba, nu ne-am mirat să constatăm că superanaliștii cu simbrie făceau și socoteala multiplelor foloase pe care, vezi Doamne, ar urma ca România să le aibă ca urmare a găzduirii impresionantului eveniment. În ceea ce-l privește pe încă președintele SUA, puteai să juri că n-ai văzut niciodată un personaj mai sigur pe sine decât d-l Bush jr. Numai că nu a fost deloc să fie așa cum a sperat domnia sa. Nici nu începuse bine summit-ul că, dinspre importante cancelarii europene, ca și dinspre părți occidentale ale mass-media, mai puțin sau mai lucid controlate, se și dădeau semnale că socoteala de acasă nu se potrivește cu aceea de pe malurile Dâmboviței. De bună seamă, semnalele date de locatarul numărul 1 de la Kremlin contribuiau, la rândul lor, la confuzia generală cu privire la rezultatele reale ale reuniunii de la București. ÎN CELE DIN URMĂ, CEEA CE ERA DE DEMONSTRAT, A FOST DEMONSTRAT. Să le luăm pe rând… Mai întâi, fără precedent în istoria NATO, ȚĂRILE COMPONENTE NU AU MAI VORBIT CONFORM PARTITURII SCRISE LA WASHINGTON. Nu numai că Grecia, o țară mică, și-a folosit dreptul de veto în privința primirii Macedoniei, dar ea a fost susținută și de alte țări europene, cu mult mai puternice, așa că fosta republică iugoslavă a rămas pe dinafară.\nAici, trebuie să fac o paranteză, pentru că mă apucă toți nervii din lume când îmi amintesc prin câte umilințe a trebuit să treacă România pentru a fi admisă, cu toate că îndeplinea cu mult mai multe criterii decât cel puțin două dintre candidatele creditate cu șanse înainte de 2 aprilie – Albania și Macedonia. În mod cert, ambele sunt extrem de departe de standardele Alianței, dar nici cu Croația nu mi-e rușine, mai ales dacă mă refer la modul în care sunt respectate acolo drepturile minorităților, ale celei sârbe în special. Trecând peste asta, hai să ne gândim la cât de relevantă este primirea, fie și doar a Croației și a Macedoniei. Ca suprafață și putere militară aproape că nu contează. Poate numai din punctul de vedere al pacificării Balcanilor prin absorbția treptată în NATO și în UE, intrarea celor două ar însemna ceva, dar argumentul ar fi valabil dacă, simultan cu Albania, ar fi fost admisă și Macedonia, dar acest lucru nu s-a întâmplat din cauza opoziției Greciei, în primul rând. Or, se știe că în Macedonia trăiește o minoritate albaneză semnificativă, care nu face nici un secret (iar scriu contrar normelor imbecile stabilite de onor Academia Română, care a proclamat ca fiind corectă forma „niciun”) din dorința de a intra cât mai curând posibil într-o visată Albanie Mare, povestea din provincia sârbă Kosovo fiind, și în acest caz, un precedent periculos. La fel, se mai știe și că macedonenii țin așa de tare la denumirea despre care Grecia spune că face parte din patrimoniul său cultural și istoric deoarece se uită cu câte un ochi și spre teritorii grecești, acesta fiind, de fapt, miezul cel tare al diferendului. În plus, și cel mai idiot analist de ocazie știe foarte bine că fără Serbia, prea mult lovită și prea mult umilita Serbie, pacea în Balcani nu se poate concepe. Asta și este explicația ideii de portiță oferită Belgradului care, bla-bla-bla, într-un viitor mai mult sau mai puțin definit, dacă va dori, va putea să spere la negocieri în vederea aderării. Totuși, marile mize ale reuniunii de la București nu au fost constituite nici pe departe de primirea de noi membri. Toată lumea aștepta să vadă dacă promisiunile atât de ferme făcute Ucrainei și Georgiei prin gura făcută pungă a celui mai puternic om din lume vor fi ținute. La fel se punea problema și în privința amplasării unor limite noi ale scutului antinuclear, nu în altă parte decât la frontierele cu Federația Rusă. Rezultatul a fost zero barat pe toate liniile, iar d-l Bush se vede, la final de mandat, confruntat cu un adevărat dezastru al politicii externe pe care a promovat-o, dezastru prefigurat încă de eșecul presiunilor pe care, împreună cu stimata doamnă Condoleezza Rice, le-a făcut pentru restabilirea păcii în Orientul Mijlociu. A FOST NEVOIE DE O SINGURĂ RIDICARE DIN SPRÂNCENELE de deasupra ochilor cu sclipire rece ai lui Vladimir Putin pentru ca speranțele lui Bush să fie, pur și simplu, spulberate. Niet plan de acțiune în vederea aderării pentru Ucraina și Georgia. Niet în privința scutului nuclear. În loc de niet, putem scrie, cred, chiar și nicagda. Nicagda, adică niciodată, câtă vreme ursul cu respirație siberiană s-a trezit din somn; nicagda, adică din nou niciodată, câtă vreme același urs poate să înghețe, printr-o simplă rotire de robinet, întreaga economie occidentală, de unde și reticența manifestată, încă dinainte de summit, de Germania și Franța. Până la urmă, singura chestie cât decât notabilă ține de Afganistan, unde NATO, DACĂ PIERDE, ÎȘI PIERDE MAI MULT DECÂT CREDIBILITATEA. Priveam, ca atâția alții, fața noului țar al Rusiei în timpul scurt petrecut de acesta la București. În afară de mușchii guvernați de centrii vorbirii, nu i se mișca nici unul și, dintr-o dată, mi-a înghețat sângele în vene la gândul poziției pe care am fi avut-o în raporturile cu Moscova dacă, totuși, nu am fi în NATO. Că, oricum, relațiile cu Federația sunt din cele mai proaste, de unde și prețul extrem de ridicat pe care îl plătim pentru gaze, că se sperie și mai tare gândul la ce s-ar întâmpla dacă același NATO și-ar pierde din relevanță, nici nu mai contează. DE AICI ÎNCOLO POATE ÎNCEPE, DACĂ NU A ÎNCEPUT, DEJA, O ALTĂ POVESTE, al cărei scenariu s-a scris nu la București, ci la Soci, unde s-au întâlnit un supergreu în declin cu un altul în deplină și, cel puțin aparent, de neoprit ascensiune.\n","date":"11-04-2008","img":"https://axaneamului.ro/posts/magazine/axa-i/9/de-rasul-rusilor/images/0.jpg","permalink":"https://axaneamului.ro/posts/magazine/axa-i/9/de-rasul-rusilor/","series":["AXA ANUL I"],"tags":["Politică"],"title":"De râsul rușilor","youtube":""},{"author":"Mugur Vasiliu","categories":null,"content":"Deși „pare că părerea” generală ne îndeamnă să acceptăm, noi ne încăpățânăm să punem iar și iar în discuție concepte care au căpătat – cărora li s-a dat – valoare de adevăr de necontestat. Vorbim, mai precis, despre clișee ideologice și verbale. Unul dintre clișeele cel mai bine înțepenite în conștiința lumii contemporane este clișeul „democrație”.\nCa urmare, nimeni nu se mai întreabă nici ce este – în fond – democrația, și nici dacă democrația chiar este – așa cum se spune peste tot – rezolvarea tuturor problemelor vieții omului pe pământ. Acestea sunt lucruri care pur și simplu se subînțeleg… În schimb, în lumea din care facem și noi parte se discută despre care e cea mai bună democrație – adică care e cel mai mare bine, căci fără îndoială, aprioric, pentru contemporanii noștri, democrația este binele. Astfel problema care se pune nu este alta decât: democrația americană sau democrația occidentală? Democrația de tip anglo-saxon sau democrația liberală? Unii o preferă pe prima, alții o alta, iar alții au alte păreri – toate însă pornind de la acest atribut care îi este conferit cu mare sinceritate democrației: marele bine universal.\nDar ce se înțelege de fapt prin democrație? Care este principalul sens? Cred că cel de libertate – cu alte cuvinte o țară democratică este o țară liberă. Sau lumea liberă este lumea democratică. Observați că se opune ca sens obligației, restrictivului, coercitivului. Stăruind însă asupra sensurilor vom observa că lucrurile nu stau chiar așa. Votul în România și nu numai, ci în toată lumea liberă și democratică, votul spuneam este firește liber și democratic. Ce să însemne însă aceasta? Că avem dreptul de a alege, că avem libertatea de a avea o opțiune proprie în problema conducerii statului român.\nÎnsă ceea ce ni se pare nouă cel mai important, este faptul că mai mult decât dreptul de a alege, ar trebui să se țină seama de dreptul de a nu alege și mai ales de consecințele acestuia. Pentru că a nu te prezenta la vot înseamnă în sine un vot. Un vot de blam dat întregii clase politice, care îți prezintă oferta pentru care tu crezi că nu merită să ieși din casă – și crezi bine.\nN-am auzit pe nimeni să îndemne populația să nu iasă la vot, îndemn care ar putea fi bazat pe calitatea odioasă a clasei politice din care tu ar trebui să alegi…\nCu siguranță că asta ar vrea să însemne – dar, haideți să vedem ce înseamnă de fapt. Libertatea de a alege este oare democrație? Nu, este pur și simplu un drept care îți este recunoscut de conducerea unui stat. Dar mai departe apare un lucru foarte curios, pe care puțină lume l-a observat și nimeni nu l-a luat în seamă: dacă am libertatea de a vota, înseamnă că mai întâi am libertatea de a alege dacă să votez sau nu. Ei bine, este egală exercitarea libertății mele și în cazul în care eu aleg să votez, dar și în cazul în care eu consider că trebuie să aleg să nu votez. Cu alte cuvinte nu doar DA este libertate ci și NU, sau faptul că eu pot face această opțiune – dacă ar fi să facem un fel de joc de cuvinte. Ori, tocmai aici intervine democrația care spune: trebuie să votezi! Adică ești obligat să votezi, dacă vrei să îți manifești drepturile tale democratice. Democratice da, dar nu de libertate.\nDar unde oare poate fi încadrată obligația de a alege în cunoștință de cauză? Libertatea nu este inventată de un sistem politic. Libertatea implică sau obligă cunoașterea, în timp ce democrația nu are nici un fel de raport cu aceasta.\nOmul se naște liber. Un sistem politic poate ține seama de acest lucru sau poate să nu o facă. Democrația este însă inventată pentru a comuniza toate sistemele politice, pentru a le universaliza – sau cu un cuvânt la modă: pentru a le globaliza. Tocmai în aceasta stă arta guvernării: în a cunoaște sensul libertății poporului din care faci parte și pe care îl conduci, și de a sprijini această libertate care are un scop sau o finalitate bine definită.\nLibertatea înseamnă responsabilitate. Responsabilitatea de a merge sau a nu merge la vot. De a alege o cale sau alta în cunoștință de cauză și neapărat asumându-ți atât opțiunea cât și consecințele actului tău. Aici se desparte esențial libertatea de democrație. Libertatea are criterii valorice, în vreme ce democrația este un gest în sine și doar atât.\nDemocratic este să votezi! Cum adică? Să nu votezi nu este democratic? Democratic este să accepți otova tot ce ți se dă. Cu alte cuvinte viața ta să fie un lung șir de rostiri afirmative, monosilabice: DA, DA, DA. Democratic este să votezi fără să știi ce votezi, adică să ai o libertate fără responsabilitate. Democratic este să votezi secret. Adică să nu îți asumi nimic din ceea ce va urma ca rezultat al gestului tău de a vota. Democratic este să spui orice…\nDemocrația își începe cariera odată cu revoluția franceză, în vreme ce libertatea a fost dată omului de la început. Are esență dumnezeiască și un sens limpede: mântuirea.\nDemocrația este un clișeu generalizant, neutru, arbitrar. În vreme ce libertatea este fecundă, roditoare, fiindcă are un profil apropiat de cel al omului sfânt, are o legătură organic cu nevoia de existență etern valabilă. Democrația este un pat al lui Procust, o convenție. În vreme ce libertatea este un fel de a fi fără de care nu poate exista împlinire.\nRevoluția franceză a inventat Drepturile omului care s-au transformat în lumea contemporană într-un îndemn la delir – ai dreptul să spui orice – nu împotriva stăpânirii fiindcă riști să devii terorist – fără a fi obligat să dai seamă despre adevărurile sau minciuna sau de consecințele lor.\nMai mult decât dreptul de a alege, ar trebui să se țină seama de dreptul de a nu alege și mai ales de consecințele acestui. Pentru că a nu te prezenta la vot înseamnă în sine un vot. Un vot de blam dat întregii clase politice care îți prezintă oferta pentru care tu crezi că nu merită să ieși din casă – și crezi bine.\nN-am auzit pe nimeni să îndemne populația să nu iasă la vot, îndemn care ar putea fi bazat pe calitatea odioasă a clasei politice din care tu ar trebui să alegi…\nCa de fiecare dată, atunci când premiza este greșită, nu se poate ajunge decât la o falsă concluzie. Ca de fiecare dată, în astfel de împrejurări, ca prin minune se uită de întreaga experiență a omenirii, de întreaga bibliografie, de tot ce-au gândit cei dinaintea noastră. Ca de fiecare dată prevalează clișeele, în defavoarea adevărului – democrația este de exemplu susținută de argumente istorice, precum cel al democrației Greciei vechi… când orice profesor serios de liceu cunoaște faptul că democrația a prăbușit Atena – căci de democrația ateniană tot vorbesc cei care au auzit doar de expresie – lucru pe care îl exprimă limpede Mircea Eliade și nu numai, prin expresia „democratizarea cerului”. Și, ca de fiecare dată dacă ești de altă părere ai o mare problemă – urmare a practicării clișeelor: primești eticheta…\n","date":"11-04-2008","img":"","permalink":"https://axaneamului.ro/posts/magazine/axa-i/9/democratizarea-libertatii/","series":["AXA ANUL I"],"tags":["Raportul Orbului","Politică"],"title":"„Democratizarea” libertății","youtube":""},{"author":"Cancelaria Mişcării Conservatoare","categories":["Politică"],"content":"CĂTRE ROMÂNII DIN ROMÂNIA,\nCĂTRE ROMÂNII DIN ÎNTREAGA LUME, Democrația este libertatea de a spune „NU” și nu obligația de a zice „DA”.\nAnalizând situația de fapt a societății românești, în aceste momente, am ajuns la concluzia necesității atenționării poporului român, oriunde s-ar afla acesta, cît și a ierarhilor și părinților duhovnicești, asupra pericolului în care se află însăși existența neamului românesc. Puterea politică în România comunistă și neocomunistă nu are nici cea mai mică legătură cu structura intimă spirituală și culturală a poporului român, ceea ce ne dă îndreptățirea să afirmăm că des-ființarea statului român și exterminarea poporului român au devenit politică „națională de stat”, după cum urmează:\nDes-ființarea morală prin:\n promovarea pe toate căile și cu toate mijloacele a „liberalismului” ateu care este, asemenea tuturor ateismelor, fundamental imoral, justificând în numele „libertății” toate înclinațiile vicioase ale firii omenești, anulând granițele dintre permis și nepermis, dintre normal și anormal, dintre bine și rău. Astfel se instituie un „haos al drepturilor” nelimitate ale omului care din punct de vedere moral nu mai are nici o obligație; protejarea pe cale legislativă: a desfrâului, în numele „libertății” de a dispune de propriul trup; a uciderii pruncilor nenăscuți; a practicilor sexuale împotriva firii; a pornografiei; imoralitatea generalizată, popularizată prin toate mijloacele sub pretextul dreptului de „expresie”, „opinie” și „informare”.  Des-ființarea spirituală prin:\n protejarea pe cale legislativă a anihilării spiritual religioasă a unuia dintre puținele centre creștine care continuă să reziste ofensivei unei ideologii care nu este atee ci antihristică. România ultimilor ani a fost transformată într-un vast câmp de acțiune al propagandei cultelor păgâne și al prozelitismului sectelor eretice și satanice; crearea de premize pentru fărâmițarea statului român actual, care devine din ce în ce mai evidentă – prin practicarea unor politici economice de izolare regională și de federalizare; prin acceptarea tacită de către statul român a redeschiderii discuțiilor legate de Tratatul de la Trianon; participarea cu bună știință la desfigurarea locurilor de interes major pentru români – Roșia Montană, Sarmizegetusa etc; „uitarea” ansamblului teritoriului românilor care include Basarabia, Nordul Bucovinei, Transcarpatia, Cadrilaterul; practicarea unei politici externe, „externă” de interesul național față de chestiunea canalului Bâstroe, față de chestiunea Dunării, față de chestiunea Insulei Șerpilor; nefolosirea intenționată în negocierile diplomatice a avantajelor aduse de istorie – doar averea românului Emanuil Gojdu, atestată de testamentul său care se păstrează integral, însușită ilegal de statul maghiar ar valora mai mult decât bugetul acestui stat pe doi ani; tezaurul României de la Moscova are o valoare inestimabilă; obstrucționarea cercetărilor arheologice și izolarea descoperirilor de interes crucial pentru descrierea identității românești; lipsa de reacție – asumată – față de atacurile josnice date de diferite state, la adresa istoriei și integrității teritoriale a României; pierderea treptată a suveranității prin legislația care a permis vânzarea de teren străinilor. Sunt zone în Țară în care peste 50% din pământul țării aparține unor firme străine.  Des-ființarea biologică prin:\n\n protejarea legislativă a scăderii natalității – lucru distrugător pentru un popor – care are drept consecință schimbarea raportului natalitate/mortalitate și duce inevitabil la dispariția biologică a poporului român; practicarea unei politici economice – de înfometare, umilire și îmbolnăvire a populației; consecințele sunt mărirea numărului de bolnavi și diversificarea bolilor; așa zisa reformă în sănătate, care nu este altceva decât mutilarea preocupării pentru sănătatea românilor – de la experimentele medicale care se fac pe copiii din România (cele mai multe cazuri de SIDA la copii sunt rezultatul infectării în urma injectărilor care s-au făcut în spitalele din România, de către personal calificat – nimeni nu a anchetat vreunul din cazurile în care un copil fiind internat cu o altă boală contractează SIDA în spital) și până la „reorganizarea” sănătății care nu poate duce decât la „reforma anatomică” sau la „schimbarea corpului uman”; indiferența față de mizeria și proasta dotare din spitale; transformarea sănătății populației într-o afacere – statul român achiziționează seruri – vaccin ce nu sunt necesare, în detrimentul serurilor românești care și-au dovedit eficiența; vaccinarea fără nici un discernământ a copiilor, lucru care are ca rezultat scăderea imunității acestora – fapt dovedit medical de către imunologi și neluat în seamă de către autorități; deosebit de proasta retribuire a medicilor; lipsa de preocupare a statului pentru sănătatea populației prin impactul terifiant al zonelor poluate asupra vieții. În țară există sute de zone cu intensă poluare, uneori chiar radioactivă; iresponsabilitatea în reglementarea măsurilor din alimentație. Legislația extrem de permisivă în domeniu ne transformă în poligon de testare chimică, biologică. Este recunoscut pe plan mondial faptul că rolul alimentației în sănătatea populației este crucial. Acest lucru este eludat în România. Mai mult: legislativul a permis de curând introducerea în cultură și a soiurilor modificate genetic; absența unor programe naționale de educație în sănătate.  Des-ființare socială și profesională prin:\n distrugerea echilibrului social actual la care s-a ajuns după zeci de ani prin nesfârșită suferință, prin colectivizare și industrializare forțată. Acest echilibru este în strictă legătură cu economia Țării care prin transformările dramatice pe care le cunoaște generează mase întregi de șomeri, disponibilizați, cărora nu li se oferă în schimb nimic concret; dezinteresul conștient asupra unor categorii profesionale în strânsă activitate cu economia centralizată a statului: hidroenergeticienii, specialiști în activitate nucleară, geneticieni, etc. și cercetătorii în general; adoptarea în timp a unui pachet legislativ care are ca urmare dispariția țăranului român și a gospodăriei sale, corp social care a susținut prin munca sa de zi cu zi și prin jertfele sale de sânge ființa neamului românesc. Transformarea țăranului în fermier sau „agro-business man” presupune pierderea unei identități, aceea de român.  Des-ființarea economică prin:\n orientarea politicii economice românești către subordonarea economică față de capitalul străin care a devenit deținător majoritar al acțiunilor – inclusiv în întreprinderile cu caracter strategic; faptul că România are astăzi datorii mai mari decât avea la sfârșitul celui de-al doilea război mondial fără nici un temei pentru statul român, pentru români; în aceste condiții puterea din România nu numai că nu justifică această stare de fapt, ci o și ascunde, pentru a putea continua dezastrul în numele „dezvoltării economice”; înstrăinarea tezaurului național din Banca națională, lucru care se poate întâmpla doar în caz de război sau în caz de înaltă trădare de țară; măsurile de ordin fiscal care sunt menite să distrugă integral economic întreprinderile mici și mijlocii și să sprijine întărirea marilor corupți, a celor care s-au îmbogățit din jefuirea avutului național; neprotejarea agriculturii cu tot ce înseamnă ea – în primul rând oamenii, pământul, pădurile, și apoi soiuri valoroase, rase autohtone – va conduce, cu siguranță, la un dezastru; înrobirea efectivă a populației prin măsuri fiscale care țin de domeniul absurdului. Impozitări succesive aberante ale aceluiași venit, impozit direct, T.V.A., impozit pe proprietate, taxe la înstrăinarea proprietății, toate menite să ne răpească timpul și libertatea pentru a hrăni o hidră care se numește „clasa politică”.  Des-ființarea politică prin:\n renunțarea la prerogativa statului suveran de a emite legi interne conform voinței proprii; renunțarea la prerogativa statului independent și suveran de a funcționa în granițele etnice firești, iar când acestea sunt încălcate, de a încerca prin toate mijloacele repunerea în drepturi; acordarea de drepturi cetățenești necondiționate imigranților atrași în țară de posibilitățile nelimitate de a obține profituri ilicite; acordarea de privilegii tuturor tipurilor de minorități – de la cele etnice până la cele sexuale sau pseudo-religioase – simultan cu reducerea dreptului firesc al majorității de a se proteja; falsa democrație și imaginatul pluripartitism – toate partidele care s-au succedat până în prezent la conducerea țării – TOATE – sunt conduse de foștii activiști comuniști cu fețe mai mult sau mai puțin umane; toate doctrinele politice sunt de stânga; nerespectarea legilor de chiar instituțiile legislativă și executivă – Constituția României este profund neconstituțională, deoarece legea de modificare a constituției din 2003 trebuia promulgată de Președintele României, lucru care nu s-a întâmplat;  Des-ființarea administrativă prin:\n crearea unor instituții administrative și legislative complicate, sursă de haos și corupție; instabilitatea legislativă și abuzurile clasei politice fac ca instituțiile statului să fie umplute până la refuz de clienți politici care au un singur scop: acela de a obține foloase materiale imediate de pe aceste poziții; o birocrație excesivă și haotică care blochează inițiativele private sub masca unor reglementări și a controlului; lipsa de pregătire a personalului administrativ și a demnitarilor care uneori nu au nici cele mai elementare cunoștințe în domeniu; reorganizarea regională a României, în pretinse „regionalizări economice” dar care încep să prindă contururi administrativ teritoriale proprii.  Des-ființarea militară prin:\n culpabilizarea armatei prin afirmații mincinoase privind rolul criminal pe care l-ar fi avut în „Revoluția de la 1989”; o așa zisă reformă a armatei făcută la cererea expresă a unor puteri străine și sub supravegherea unor militari străini. Corpuri întregi de armată au fost desființate fără să dea cineva socoteală pentru scăderea criminală a capacității de apărare a țării. Unități tactice și strategice de o deosebită importanță au fost literalmente desființate. Mare parte a echipamentului a ajuns la fier vechi; implicarea armatei și statului în conflicte străine de interesele noastre, care ne aduc nu numai prejudicii de imagine ci și importante prejudicii materiale și umane; desființarea serviciului militar obligatoriu și înființarea unei așa zise armate profesioniste conduce la dispariția unei etape importante în formarea tinerilor și creează posibilitatea ca pe viitor armata să poată fi folosită împotriva propriului popor; desființarea unei întregi industrii militare extrem de profitabile a adus nu numai prejudicii economice colosale, ci distruge și capacitatea de apărare pe termen lung – armata română nemaifiind capabilă să se alimenteze din Țară cu suportul material; instalarea de baze militare străine desființează orice idee de independență și libertate.  Des-ființarea învățământului prin:\n introducerea unor materii ce nu au nici o legătură cu latura educativă sau de învățământ ci doar servesc intereselor politice; tratarea materiilor de învățământ preuniversitar cu un dezinteres voit; deosebit de proasta retribuire a profesorilor; culpabilizarea profesorilor pentru situația economică actuală; reducerea învățământului universitar;  Des-ființarea dreptului la istorie prin:\n aservirea necondiționată a Țării, în termenii cei mai rușinoși, intereselor străine, contrare interesului național, până la anularea demnității de român.  Acestea sunt doar câteva exemple de „politică”, pe care o practică puterea din România, ca urmașă, încă mai bolnavă, a comunismului.\nTineretul – care se revendică de la mișcările studențești îndreptate împotriva revenirii bolșevismului în România de după 1989 – nu poate fi de acord cu această stare a românilor: sunt 18 ani de când aceiași comuniști, de această dată cu o mult mai mare lăcomie, macină ființa națională!\nCerem neocomuniștilor aflați la putere să se retragă din pozițiile pe care le ocupă – în România există suficient de mulți români care să „umple” golul lăsat de ei.\n„Mișcarea Conservatoare” are ca scop redresarea României din punct de vedere moral, economic și cultural. Noi nu suntem ei!\n","date":"04-04-2008","img":"","permalink":"https://axaneamului.ro/posts/magazine/axa-i/8/scrisoare-deschisa-a-partidului-politic-miscarea-conservatoare/","series":["AXA ANUL I"],"tags":null,"title":"Scrisoare deschisă a partidului politic „Mișcarea Conservatoare”","youtube":""},{"author":"George Mihalcea","categories":null,"content":"Galera cu fluturi mă visez uneori\nexilat pe o insulă stearpă\nunde pe cerul uitat de cocori\nnu se întâmplă nimic\nîn afara privirilor mele\nneîntoarse din ultimul cerb\npe care l-am ucis cândva\ncând eram cu mult mai tăcere\nnu pleacă nimic și nu vine\ndoar stânci poleite cu sare\nîndrăznesc să sfâșie\nrespirația otrăvită a mării\ncând și când\no galeră cu fluturi\nacostează-ntr-un golf\npe care odată\npluteau uriașe meduze\ndintr-o poveste uitată\nKogaion toate lucrurile\ncare trec prin mine\nsunt aidoma numelui Tău\nîn care dorul\neste unduire de ape\nși munți\nfiecare cuvânt rostit\ne un Kogaion pustiit\nde dorul zimbrilor\nPlânsul tăietorului de lemne e bine e\nsă fii pădure\nsă ai semințe\nși să crești\nlepădându-ți\nunul câte unul\ncopiii\ntoporul\nte pătrunde\nca un sărut\nși cu fiecare\ncopac retezat\neu devin tot mai slut\nNumai atunci numai atunci când ai numărat\ntoți copacii crescuți\nîntre tine și copilărie\nnumai atunci când ai izbutit\nsă te ascunzi\nîntr-un foșnet de pasăre\nvisând țărmuri vechi\nnumai atunci\ncând ai învățat pe de rost\nrăsuflarea tăcută a pietrei\nși limpedele grai al cocorilor\npână ce te-ai umplut\ncu șoapta țărmului de acasă\nnumai atunci\npoți afla că aparții\nde dincolo de naștere\nunui spațiu\ncu mult mai înalt\ndecât risipirea de secunde\nde peste numele tău\nPrelunga tânguire neguroasa pasăre\na murit\naici\nunde trebuia să se întâmple\nceva…\npoate un bătrân\npovestind\nva spune\ncă păduri\nmai sunt\npoate o femeie\nascultând\nîi va îmblânzi\nochiul stâng\natunci va fi bine\nși vom striga\npeste liniște\nAVE\nca un fel\nde acceptare\nca un fel\nde cutremurare\nUltimul cerb a murit\nîn ochiul meu\nun cerb\nultimul\ns-a întors\nîn glasul meu\no tăcere\nultima\nnu mai revendic\ndecât dreptul\nde a fi altceva\naltundeva\niar străzile largi\npe care le străbat\nmiros deja la fel\ncu mâna mea\ndin acre curge\nun fel de sânge\nun fel de noapte\nVis de olar În cimitire nu mai sunt bătrâni\nEi s-au culcat la margine de apă\nÎncărunțește lutul pe sub maluri\nȘi plâng olarii noapte când îl sapă\nVenim din greul unui dor străvechi\nSă ne găsim copacul și fereastra\nAjungem sau n-ajungem la sfârșit\nDin zborul nostru dăinuie măiastra.\nNe doare gura când rostim cuvântul\nȘi amintirea căutând părinți\nDe-atâtea cer ni-s mâinile albastre\nCând bântuie albastru printre sfinți\nPe malul apei noastre e cam frig\nDar noi olarii răstigniți pe noapte\nMai tresărim când cade câte-o stea\nMai îngânăm vre-un cântec lin a șoapte.\nSeișe de noapte 1. TERASE ȘI DIGURI\nțărmul meu stă sub semnul teraselor\nde unde privirea se face pod\ncătre un fel de amintire cu scoici\npresărate haotic pe noapte\nmai sunt apoi niște păsări de ceață\ncare fumegă pe memoria mea\nca și când\nacolo\nîn urmă\ntrupul mi s-ar desface de gând\nterasele strălucesc\nde atâtea puncte cardinale\ncâte s-au rătăcit\nîn fluturări de veșminte\ndin care femeile ies\nuneori când le este prea sete\nuneori când le este prea frig\nuneori când le este prea moarte\natunci se petrec fel de fel de culori\ndeși regele lor se numește ALBASTRU\nmai ales când miroase a țipăt de lună\nrostogolită prin carnea văzduhului\nși revin din călătorie vechile galere cu fluturi\n2. PROMONTORII\ndar astăzi nu mai încerc\nstrăpungerea zidului dintre păsări\nși umbra lăsată de ele pe ape\ndincolo de capătul promontoriului\nbărcile tulbură beția albastră\nși se pregătește explozia algelor brune\nașa cum promontoriul\ndin promontoriu se naște\nprivirile fiecăruia nasc altă mare\nniciodată aceeași\ndupă cum niciodată aceleași anghile\nnu pleacă înspre sargase\nde fapt Marea Sargaselor\ne mai mult o închipuire\na unui dans șerpesc – ce spun eu\nnu trebuie crezut ci luat\nca un fel de figura de stil –\nde care nimănuia nu-i pasă\npână și lacrima\ncâtă este\nse tezaurizează pentru scopuri\nmult mai înalte decât această plajă\nunde exilul e atât de deplin\nde la o vreme digurile\nmușcă marea de inimă\ncu o furie pe care n-o poți pricepe\nîn afara zilelor de care atârnă\nnumai ochiul mort al soarelui\nplânsul determină exodul copacilor\nși răzbunare adâncului\niată-i la rândul lor\nnăpădiți de meduze\ncare foșnesc la adierea vântului\nprin fostele frunze\ntoate la un loc\nîmi străpung fruntea\ncu lănci de cristal\ns-ar putea întâmpla și o luptă\nîntre mine și pietre\nnumai că războinicii dorm\nîn țara care se-ntinde\nîntre șoaptă și sângele mării\ndar digurile înaintează mereu\niar mie nu mi-a rămas nici o pasăre\npe care să le-o închin\nnu peste mult\npoate ieri\npoate mâine\npoate cândva\nvom respira pe un țărm sugrumat\nde terase și diguri\naglomerarea de lucruri\nvăzute sau închipuite – nisipuri\ncorăbii femei albatroși\nplute scoici pești și alge\nputernic mirositoare\npromontorii și lacrimi\nmeduze crabi murecși\ngarizi pe care copiii din poveștile mele\nîi devoră doar cruzi –\ndevine expresia cea mai acerbă\na ultimei nopți pe care o simt\ngata să țâșnească\ndin toate cuvintele\nNisipuri și alge iată poemul în flux și reflux\nseișele nopții și zilei\navând drept unic obiect\npietrificare privirilor\ncare sângerează\ncare adorm\ncare tac\nnumai marea știe și simte\ncine pe cine va înghiți\nbărbați păsări femei\nterase și diguri\npromontorii și lacrimi\nnisipuri și amfore\nviețuitoare tulburi\ncare intră-n placenta ei uriașă\nca într-o matcă primordială\niată trupul bronzat al poemului\npe torsul înotătoarei\ncare nu a cântat niciodată\nîn mâinile unui bărbat\nși nimic nu a cuprins-o\nmai definitiv ca acum\nfiecare mișcare a lor este o repetiție\na unei dispariții inutile\neu nu vorbesc despre necuprindere\ndespre spații imense\nori despre nebunia nemărginirii\n– acestea sunt bune pentru poeții de alcov –\neu am visat crisparea poemului\nîntre flux și reflux\ncând cuvintele cădeau peste mine\nîntr-o ploaie acidă\nrăstignindu-mă pe tot ce-am văzut\nrisipindu-mă într-un dans\nla capătul căruia nu te așteaptă\nnici tăcerea nici moartea\nci numai transferul\nîntr-un alt fel de cuvânt\n","date":"04-04-2008","img":"","permalink":"https://axaneamului.ro/posts/magazine/axa-i/8/9-poeme/","series":["AXA ANUL I"],"tags":["Ars Poetica"],"title":"9 poeme","youtube":""},{"author":"Theodor Codreanu","categories":null,"content":"La întrebarea dacă Eminescu a fost sau nu „reacționar” răspunsurile s-au dat de multă vreme, încă din timpul vieții scriitorului, când presa ostilă gândirii sale a hotărât că publicistul are toate păcatele unui gânditor potrivnic „progresului” etc. De atunci încoace, destui antieminescieni i-au pus poetului fel de fel de etichete prăpăstioase. Firește, una dintre cele mai culpabilizante este aceea de reacționar. După moartea poetului, acuzația pare să fi culminat în anii proletcultismului, dar mai cu seamă în perioada postdecembristă, când bătălia ideologică s-a încins din nou împotriva curentului național din cultura română. În anii ’50, un Ovid. S. Crohmălniceanu, de pildă, în vremea ferventei îndoctrinări comuniste, vedea o nenorocire a culturii românești în faptul că „poetul național” s-a întâmplat să fie „pesimist” și „reacționar”. Acuzele au fost perpetuate, după 1989, de către Z. Ornea și de comilitoni, de astă dată fiind antrenați în dispută și o parte a tinerilor intelectuali, îndoctrinați pe diverse căi. Să nu ne mire faptul, fiindcă imitatorii noștri au putut găsi fapte similare în culturi de prestigiu. La Universitatea Stanford, nu cu mulți ani în urmă, au fost excluși din programa anului întâi Dante, Shakespeare, Montaigne, Cervantes sub pretextul că sunt… reacționari! Jean-François Revel observa că în locul acestora au fost preferați Franz Fanon, Che Guevara „și alți farisei revoluționari, pe cât de puerili, pe atât de efemeri”1. În fața postmodernistei political correctness, nu poți decât să te bucuri că Eminescu se găsește printre „reacționari” de talia lui Shakespeare și Cervantes.\nDe regulă, cei care s-au ridicat în „apărarea” lui Eminescu au căutat să demonstreze contrariul, anume că poetul n-a fost „reacționar”. Firește, textele ziaristului sunt probatoare în acest sens și a relua polemica mi se pare a ne bate gura degeaba. De aceea, mai profitabil ne este a transforma „defectul” în supremă calitate, de o actualitate stringentă, acum și pentru viitor. Și nu e vorba de a ne hazarda în cine știe ce speculații. Eminescu ne-a îndrumat el însuși către o asemenea soluție, „reacționând”, la rându-i, la acuzațiile din paginile Românului. Poetul confirmă cu mândrie că este un reacționar și că menirea unui adevărat intelectual în fața politicii oficiale și a realităților crude din țară este să reacționeze împotriva „progresului” dezastruos asumat de liberalismul roșu, considerându-se el însuși un liberal, dar unul deopotrivă „conservator”, în sensul viziunii organice despre lume spre care l-a condus ontologia arheului (Vezi, în acest sens, cartea mea Modelul ontologic eminescian, Editura Porto-Franco, Galați, 1992). „Progresiștii” sans rivages pariază pe o accelerare a ritmului de „dezvoltare”. Cu cât acesta este mai intens, cu atât se crede că e spre binele omenirii, iar politicienii își fac un titlu de glorie în a fi „ultra-progresiști”, precum Cațavencu. Dar atât Caragiale, cât și Eminescu au văzut, unul dezastrul și celălalt comicul grotesc, din optimismul lui Cațavencu.\n„Progresiștii” cu orice preț – iarăși vorba lui Caragiale – sunt negustorii de „trufandale”, cele care par să aducă niște câștiguri imediate, dar cu marfă proastă, contrafăcută. Eminescu dă exemplul grădinarului care silește cireșele să se coacă răsucindu-le cozile. Într-adevăr, cireșele par coapte și grădinarul îi poate înșela pe cumpărători. Dar, atrage atenția poetul, acele cireșe sunt pierdute pentru viață, sâmburii lor nu vor mai putea încolți și rodi, căci și-au pierdut arheul. Iată nenorocirea adusă de „progresul cu orice preț”. Recent, într-o emisiune televizată, Dan Puric, unul dintre cei mai lucizi și mai profunzi artiști-intelectuali pe care-i avem, atrăgea atenția că omul „progresist” va voi să accelereze în așa fel evoluția, încât va dori ca perioada de dezvoltare a copilului în burta mamei să fie scurtată de la nouă luni la trei! Atunci, desigur, vom păși în era avortonilor!\n„Progresiștii” nu văd decât „rușinea de a fi reacționar”, dar nu și geniul de a fi reacționar, spre binele umanității. Julien Benda vorbea, în anii ’30 ai secolului trecut, despre trădarea intelectualilor. Oare unde este „trădare” la Eminescu sau la iresponsabilii lui acuzatori care ne conduc din utopie în utopie? Observ la unii dintre aceștia o dedublare schizofrenică a gândirii, chiar la inteligențe cu totul remarcabile. Mă gândesc, în primul rând, la Virgil Nemoianu, care a ținut morțiș să se prenumere printre cei ce văd în Eminescu un „reacționar”, în sensul cel mai rău al cuvântului, de unde și somația că a sosit vremea să ne despărțim de Eminescu! Dar miezul gândirii sale cu privire la ritmurile progresului coincide cu poziția lui Eminescu!\nVirgil Nemoianu este autorul unei interesante teorii a secundarului, care dezvoltă, cu mijloace proprii, deconstructivismul american și european. Nota originală a lui Virgil Nemoianu e că nu mai distinge o falie între resorturile artei tradiționale și ale celei moderne și postmoderne. La el, să zicem, estetica nu e premodernă, iar poetica modernă și postmodernă, ci statutul ei „ontologic” ar fi să se opună, prin definiție, istoriei și progresului – datele esențiale care caracterizează modernitatea. Arta e din capul locului reacționară, antidemocratică, antimodernistă și tocmai de aceea „postmodernă” sau „transmodernă” prin excelență. Calea deschisă de Nemoianu e deosebit de îndrăzneață și ar putea interesa în cel mai înalt grad. Fără s-o știe, Virgil Nemoianu dezvoltă o idee nonliberală, aparent conservatoare, de găsit și la Eminescu și prefigurată în intuițiile filosofiei nonhegeliene ale lui Ion Heliade Rădulescu, cel din Echilibrul între antiteze. De altfel, Eminescu a tins către o antitetică (vădit antihegeliană), cu precedente în Kant, care dobândește o remarcabilă continuitate transmodernistă în gândirea lui Ștefan Lupașcu. Paradoxal, Nemoianu e mai aproape de teoria socio-politică a lui Eminescu prin grija cu care încarcă termenul reacționar de potențialități pozitive. Gândirea modernă, fie ea liberală sau de orientare marxistă și neopozitivistă, a discreditat, fără drept de apel, conținutul cuvântului reacționar. Repet, el a devenit o etichetă rușinoasă, încât nimeni nu putea fi încântat nici pe vremea lui Eminescu și nici în a noastră, să fie numit reacționar. În anii proletcultismului, Eminescu ar fi fi fost trimis la Canal pentru etichetarea ca „reacționar”. Ba, am spus că adversarii de ieri și de azi ai lui Eminescu și-au făcut un titlu de glorie în a-l discredita pe poet cu această etichetă descalificantă. De la Ștefan Zeletin până la Ioan Petru Culianu și Alexandru George, în general, cultura critică din epoca marilor clasici, de orientare maioresciană și eminesciană, este pusă la zid ca „reacționară”, opunându-se progresului capitalist al României moderne, deci sincronizării rapide, de care avea nevoie ca de aer. Ba, Ioan Petru Culianu acuza, în bloc, literatura română că e reacționară, începând chiar cu primul roman valoros – Ciocoii vechi și noi de Nicolae Filimon și până la Slavici, Rebreanu, Marin Preda. Argument: Filimon a discreditat „parvenitul”, singurul tip social progresist, constructor de capitalism, luând, în schimb, partea boierimii conservatoare și reacționare, înrădăcinată în tradiție și imobilă. Se conturează, altfel spus, o antiteză între factorul dinamic, cosmopolit, capitalist (Dinu Păturică) și imobilismul național întrupat de Banul C.2.\nVirgil Nemoianu contrazice o asemenea viziune unilaterală și consideră că arta, cultura, în genere, sunt factori de reacțiune, de obstaculare în calea progresului: „Progresul deplin, nestânjenit și linear reprezintă drumul cel mai scurt spre stagnare și moarte. Această tendință este împiedecată, întârziată și, de fapt, contracarată de reacția unor gesturi creatoare”3. Sublinierea precarității conceptului de progres în istorie este o atitudine tipic postmodernistă, or, Culianu se dovedește un reprezentant al modernismului înalt. Nemoianu pariază pe un paradox: cu cât ritmul istoriei este mai rapid, cu atât lumea se apropie mai mult de stadiul entropic, al omogenizării în dezordine. În acest cadru, cultura, conservatoare și reacționară, are un efect negentropic, putând întârzia dezastrul. Aceasta ar fi cea mai înaltă menire a artei, încât epitetul depreciativ reacționar se încarcă brusc cu sensuri pozitive. Dar este exact încărcătura pe care o dădea Eminescu termenului, când răspundea la acuzațiile adversarilor din presă: „Maniera noastră de-a vedea e pe deplin modernă: pentru noi statul e un obiect al naturii care trebuie studiat în mod individual, cu istoria, cu obiceiurile, cu rasa, cu natura teritoriului său, toate acestea deosebite și neatârnând câtuși de puțin de la liberul arbitru al indivizilor din cari, într-un moment dat, se compune societatea. De aceea, dacă tendențele și ideile noastre se pot numi reacționare (s. n.), epitet cu care ne gratifică adversarii noștri, această reacțiune noi n-o admitem decât în înțelesul pe care i-l dă fiziologia, reacțiunea unui corp capabil de a redeveni sănătos contra influențelor stricăcioase a elementelor străine introduse înlăuntrul său”4. Pe o poziție similară se posta Caragiale, cel ce și-a bătut joc de acel voi progresul cu orice preț cațavencian. Conservatorismul progresist (Ion Heliade Rădulescu) este, în definitiv, o atitudine transmodernă, pe care o susține și Virgil Nemoianu.\nUrmează, însă, o lovitură de teatru, fiindcă, în pofida propriei teorii, Virgil Nemoianu îl etichetează pe Eminescu de „reacționar”, în sensul cel mai rău al cuvântului, și ne somează la despărțirea de Eminescu!5. Oare de ce o asemenea contradicție în termeni? E vorba de o lepădare de propria doctrină și de o cădere în ideologie, prin definiție partizană? Așa ar fi dacă, în realitate, teoria nemoianiană n-ar musti, din capul locului, de ideologie. Teoria secundarului are o țintă precisă: de a discredita majoritățile în favoarea minorităților, fiind un tipic simptom de political correctness.\nAparent, Virgil Nemoianu propune depășirea dialecticii de tip hegelian, funcțională în imaginarul modernist al istoriei ca progres, în favoarea unei antitetici cu o destul de veche tradiție în gândirea românească, de la Dimitrie Cantemir și Ion Heliade Rădulescu până la Eminescu, Blaga și Ștefan Lupașcu. El pare a ține cont de maxima-cheie a gândirii eminesciene: Antitezele sunt viața. Virgil Nemoianu particularizează antitezele spre a le generaliza doctrinar: pentru el, antitezele fundamentale în istorie sunt principalul și secundarul. Principalul ar tinde către omogenizare, entropie, confundându-se, în societățile moderne, cu majoritatea națională, pe când secundarul produce efectul antientropic, identificându-se cu minoritatea de orice fel, inclusiv cu individualul care, de regulă, se plasează în opoziție. Miză cel puțin dublă la Virgil Nemoianu, căci ținta era să se stimuleze disidențele în țările Estului, iar în Occident – legitimarea politicii corecturilor, având în centru ascensiunea diverselor minorități. În partea bună a teoriei sale, Nemoianu consonează cu antitetica lui Ștefan Lupașcu, dar fără a pătrunde, din păcate, în complexitatea arhitectonică a celor trei materii. În orice caz, el admite coexistența antitezelor într-o reacțiune reciprocă benefică: „Principalul și secundarul coexistă. Principalul domină secundarul. Secundarul ia poziția antagonistă față de principal. O anume dinamică a transformării, dependenței și confirmării reciproce este și ea sesizabilă. Toate aceste relații par derutante, în ciuda abundenței lor, și ne putem pune întrebarea dacă angrenajul lor nu este atât de inextricabil, încât orice încercare de a descurca ițele s-ar dovedi iluzorie”.6\nÎntr-adevăr, există o mare doză de risc în încercarea să descâlcești taina antitezelor, fiindcă în ele zace „diferența ontologică”, marea cruce dintotdeauna a ontologiei. Virgil Nemoianu, însă, are curajul să se aventureze între antitezele sale, cum îi stă bine unui veritabil filosof, chiar cu riscul de a cădea în ideologie, în sensul de a ține partea uneia dintre ele. Decizia sa, sugerată încă din titlul lucrării, e de a paria pe secundar. Din această clipă, el alunecă din filosofie în ideologie, deși continuă să rămână într-o bună speculație erudită, vecină cu filosofia. La gânditorii de geniu, precum Eminescu sau Lupașcu, o asemenea cădere nu e posibilă, fiindcă antitetica însăși s-ar prăbuși. Demersul lui Nemoianu rămâne interesant prin miza finală, pariul secundarului. Îl vom urmări pornind de la actul hermeneutic în jurul romanului Doctor Faustus de Thomas Mann.\nAdrian Leverkühn ar întrupa secundarul, iar Serenus Zeitblom – principalul. Cu această identificare, Virgil Nemoianu răstoarnă atât interpretarea curentă a romanului, cât și intențiile auctoriale. De regulă, Adrian Leverkühn este catalogat ca spiritul demonic al romanului. Nu, zice Virgil Nemoianu, adevăratul diavol este Serenus Zeitblom, căci el reprezintă principalul, omogenul, mișcarea entropică, comunitatea germanică interbelică. Din contră, Adrian Leverkühn e secundarul, marginalul, neobișnuitul, alienarea, reacțiunea7. Principalul, adică poporul german, devine demonul nazist: „Ceea ce a dus la ororile istorice a fost marginalizarea, înfrângerea și sacrificarea lui Adrian, nu afirmarea, munca sau ideile sale”8.\nLeverkühn simbolizează disonanța care se ridică împotriva consonanței, aceasta din urmă fiind infernul. Thomas Mann a intenționat să prezinte invers lucrurile, dar instinctul „reacționar” al artistului a schimbat voința auctorială.\nInterpretarea lui Virgil Nemoianu este, fără îndoială, dintre cele mai ingenioase, dar nu mai puțin ideologică, în pofida aparențelor. El vrea să demonstreze că o comunitate națională, prin consonanța în specific, în tradiție este „nazistă” prin definiție și că o salvează întotdeauna „secundarul”, producând disonanța în sânul ei. Dacă Virgil Nemoianu s-ar fi menținut în logica antitetică, el ar fi rămas consecvent până la capăt. Teoria secundarului devine, însă, o armă de luptă împotriva naționalului. Acum se-nțelege de ce autorul se dezice de propria teorie și-i refuză lui Eminescu statutul de „reacționar” în sensul pozitiv al cuvântului. El produce o răsturnare similară ca în cazul romanului Doctor Faustus, demonizându-l, de astă dată tocmai pe „secundar”, pe gazetarul Eminescu, din pricină că întrupează naționalul. Într-adevăr, Eminescu simboliza arheul românilor, dar din poziția de marginalizat, împreună cu poporul român, ignorat și disprețuit de o pătură minoritară, numită de poet „pătură superpusă”. Cu alte cuvinte, Eminescu sesizase o situație cu totul aberantă în societatea românească: națiunea profundă era tratată ca „minoritate”, batjocorită de o oligarhie care nu-și cunoștea decât măruntele interese de grup, într-o corupție generalizată. Iată, fără îndoială, o foarte încurcată necorelare a antitezelor, pentru care Eminescu a găsit o denumire emblematică: antiteze monstruoase. A sparge echilibrul antitezelor și a înclina balanța partizană către una dintre ele e o tranșare pur ideologică, având consecințe catastrofale pentru antiteza anihilată. În antitetica lui Ștefan Lupașcu se atrage serios atenția asupra primejdiei, cum o face, altminteri, și Eminescu. Nu numai majoritățile pot avea tentația eliminării minorităților (cu consecințe precum cele din Germania lui Hitler), ci și acestea pot, la rându-le, mutila majorități. Comunismul a fost o ilustrare a acestui tip de antiteză monstruoasă, căci minoritarul partid comunist (de 1000 de membri!) a ajuns să distrugă o națiune întreagă. Postmodernista „politică a corecturilor” își merită numele de „neocomunism american”, fiindcă pune sub semnul întrebării dreptul la existență a națiunilor, precum altădată internaționalismul proletar. Iar globalismul actual, conceput, în mintea unora, împotriva națiunilor, declarate entități anacronice, se fundează pe aceeași aberație ideologică a răsturnării raportului dintre majoritate și minoritate, în care cea din urmă să dicteze și să-și supună majoritățile. În cazul în speță, companiile transnaționale, minoritare, desigur, au puterea și, deci, legitimitatea de a dicta majorităților naționale politica lor, care nu trebuie să mai fie națională, adică spre beneficiul majorității cetățenilor, ci pentru prosperarea nemărginită a minorităților financiare și economice transnaționale. Dacă acest tip de globalism se concepe în postmodernitate, trebuie spus, cu tot cinismul, că societatea românească a fost, cel puțin din secolul fanariot până astăzi, un bastion de postmodernitate în Europa, fiindcă întotdeauna diverse minorități economice (care s-au nimerit, câteodată, să fie și etnice) au dominat grosul națiunii. Ba, în Ardeal, aceasta a fost regula de după 1400 încoace: minoritatea maghiară a jucat rolul de „majoritate” oprimantă. Nu mai vorbim de Basarabia căzută, la 1812, sub stăpânire rusească, unde minoritatea rusofonă s-a substituit națiunii române.\nDesigur, e la fel de rea și o lume în care majoritatea strivește minoritățile. Concluzia e că o istorie normală înseamnă întotdeauna echilibrul antitezelor, iar orice mutilare a uneia dintre ele înseamnă oprimarea vieții. Supremația principalului înseamnă imperialism, iar supremația secundarului – dictatură. Infernul nu e majoritatea, cum crede Virgil Nemoianu, fiindcă oricând minoritatea poate fi infernul și invers.\nDacă admitem că modernismul a adus supremația majorităților (care e și cutuma democrației), iar postmodernismul pe cea a minorităților, depășirea ambelor forme de oprimare nu poate fi decât transmodernistă, căci numai transmodernismul se fundează pe antitetică – pe care o întrevăd ca filosofie a viitorului.\nAstăzi, singura reacțiune validă împotriva omogenizării planetare în favoarea diversităților o pot da națiunile, identitățile culturale, altfel spus, și identitățile individuale. E de învățătură că, după ce a trecut prin iluziile postistoriei (adică ale postmodernismului), Francis Fukuyama a scris lucrarea Construcția statală: guvernare și ordine mondială în secolul 21, carte în care-și schimbă doctrina, spre transmodernism, susținând nevoia întăririi statelor naționale și părăsind euforia slăbirii acestora propovăduită de ideologii postmodernității. Într-o lume transparentă, iar nu opacizată, realul are întotdeauna cel puțin două fețe. Națiunea, rasa, religia etc. există întrucât mai există cel puțin o națiune, o rasă, o religie etc. Rasismul e rău fiindcă nu respectă echilibrul antitezelor, cum s-a petrecut și în țara democrației, America. Dar a nega existența raselor sau a dori dispariția lor în speranța unui metisaj generalizat, zicând că nu există decât omul, e tot o spargere de echilibru, la fel de abominabilă. Un asemenea demers s-a încercat la nivelul O.N.U. imediat după al doilea război mondial, ca reacție la rasismul lui Hitler. Atunci, savanții s-au adunat și au decis că nu există specific de rasă, ca și cum cu o aberație poți îndrepta altă aberație. La comanda UNESCO, în 1959, Claude Lévi-Strauss a scris studiul Race et histoire, în care s-a străduit să demonstreze că diferențele dintre oameni nu țin cu nimic de rasă, ci sunt doar de ordin istoric, geografic și sociologic. Dar onestitatea științifică îl obligă, pe același Claude Lévi-Strauss, să se revizuiască și să recunoască diversitățile rasiale și etnice. În 1971, tot UNESCO îl invită să conferențieze contra rasismului. De astă dată, savantul a scandalizat forurile internaționale ideologizate, Claude Lévi-Strauss fiind acuzat de „erezie”, că ar fi „reintrodus lupul în turma de oi”, cum se exprimă Alain Finkielkraut. Nu, lupul în turma de oi îl introduc întotdeauna ideologii, cei care ignoră că antitezele sunt viața.\nNațiunile nu sunt creații artificiale ale modernității, de la romantism încoace, cum acreditează ideologii postmodernității. Posibilitățile de apariție ale diversităților etno-lingvistice sunt arheale, în planul creator al logosului divin. În duminica cincizecimii, Duhul Sfânt s-a pogorât ca limbi de lumină și apostolii au putut propovădui creștinismul în toate limbile pe care, până atunci, nu le cunoșteau. Primejdia dezordinii din Turnul Babel nu mai era acum, sensul lumii inversându-se de la opacitate la transparență, la lumea-lumen, într-o splendidă armonie a diversităților, care constituie esența creștinismului. Nu a cunoscut antichitatea sentimentul național? Dimpotrivă, patria a fost o valoare fundamentală a vechii Europe (și nu numai) de vreme ce i s-au dedicat epopei de măreția Odiseei sau a Eneidei. Ithaca este simbolul iubirii de patrie, care nu se stinge nici după zeci de ani. Ovidiu a simțit nostalgia Romei până la moarte, iar Dante a tânjit, din exil, după Florența sa dragă. În atare privință, cei vechi ne erau superiori, cu atât mai mult cu cât iubeau fără ideologia patriei. Abia în timpurile moderne, când sentimentul patriotic a decăzut la rangul de ideologie naționalistă, ființa națională s-a văzut în mare primejdie. Din acest punct de vedere, Eminescu era un „antinaționalist”, căci mărturisea că iubește patria sans frases, naționalitatea vorbită iar nu trăită fiind apanajul demagogilor fulgerați în Scrisoarea III și în articole. Fidel gândirii antitetice, de esență transmodernă, Eminescu sublinia necesitatea echilibrului, în marginile adevărului, dintre național și cosmopolit, pretenția celui din urmă de a suprima ce e național însemnând imposibilitatea de existență a cosmopolitismului însuși. Acesta este un semn al gândirii paradoxale specifice ethosului transmodern: „cosmopolit sînt și eu – mărturisește Toma Nour; aș vrea ca omenirea să fie ca prisma, una singură, strălucită, pătrunsă de lumină (aceasta e lumea-lumen!, n.n.), care are însă atâtea culori. O prismă cu mii de culori, un curcubeu cu mii de nuanțe. Națiunile nu sunt decât nuanțele prismatice ale Omenirii, și deosebirea dintre ele e atât de naturală, atât de explicabilă cum putem explica din împrejurări asemenea diferența dintre individ și individ. Faceți ca toate aceste culori să fie egal de strălucite, egal de poleite, egal de favorizate de Lumina ce le formează și fără care ele ar fi pierdute în nimicul neexistenței, căci în întunericul nedreptății și a barbariei toate națiunile își sunt egale în abrutizare, în îndobitocire, în fanatism, în vulgaritate; ci când Lumina abia se reflectă în ele, ea formează culori prismatice. Sufletul omului e ca un val – sufletul unei națiuni ca un ocean”9.\nE aici o splendidă gândire antitetică a lumii ca lumen (altminteri, poetul scrie cuvântul Lumină cu majusculă, dovadă că are conștiința transparenței spirituale), așa cum se prefigurează în teologia Părintelui Stăniloae. De aceea, nu este productiv să lauzi cosmopolitismul, eliminând din ecuație specificul național, pledând împotriva identității, precum o fac gânditori postmoderniști ca Guy Scarpetta10 sau Leon Wieseltier11, urmați cu zgomot de epigonii lor din România. E vorba, în definitiv, de o gândire în antiteze monstruoase, fiind ca și cum ai lăuda omenirea ca întreg (cosmopolitism), dar ai ucide individualul, deși crezi că militezi pentru libertatea individului. Aceste slăbiciuni ale gândirii se manifestă sofistic întotdeauna, fiindcă, așa cum am atras atenția în alte locuri, e la mijloc nu doar o ciupeală la cântarul adevărului, ci e vorba de falsificarea însăși a cântarului. Niciodată, atâta vreme cât va dura omenirea, națiunile nu vor dispărea, deși unele dintre ele vor dispărea înghițite de altele. Ernest Gellner, celebrul teoretician al națiunilor, care nu poate fi bănuit de naționalism, spunea în 1983 că „nu trebuie să ne așteptăm la sfârșitul epocii naționaliste”12. Dar putem spera la slăbirea acuității conflictului naționalist, în sensul armoniei prismatice a diversităților naționale, după speranțele eminesciene. Așadar, nu naționalism șovin, nu internaționalism și cosmopolitism, ci transnaționalism în ethosul transmodernității. Nu o ideologie care profetizează și propovăduiește dispariția națiunilor este lucrativă în condițiile globalizării, căci aceasta ar duce la biruința omogenizării în defavoarea diversităților. Lumea, sub aparentul ritm înzecit al progresului, și-ar intensifica opacitatea, după spusa lui Eminescu, și ne-am trezi, în pofida așteptărilor, la o „egalitate” în „întunericul nedreptății și a barbariei”.\nAșadar, avem nevoie de reacționari ca Eminescu așa cum avem nevoie de aer.\n Note 1 Jean-Franois Revel, Revirimentul democrației, Ed, Humanitas, București, 1995, p. 32.\n2 Ioan Petru Culianu, Mircea Eliade, 1978, trad. rom. de Florin Chirițescu și Dan Petrescu, Editura Nemita, București, 1995, cap, Dușmanii capitalismului, pp. 169-174.\n3 Virgil Nemoianu, O teorie a secundarului, 1989, trad. rom. de Livia Szasz Câmpeanu, Editura Univers, București, 1997, p. 210.\n4 Eminescu, Timpul, 17 august 1879,\n5 Virgil Nemoianu, Despărțirea de eminescianism, în „Astra”, nr. 7/1990.\n6 Virgil Nemoianu, O teorie a secundarului, op. cit., pp. 207-208.\n7 Ibidem, p. 69.\n8 Ibidem.\n9 M. Eminescu, Opere, VII, Proza literară, studiu introductiv de Perpessicius, Editura Academiei, București, 1977, p. 180.\n10 Guy Scarpetta, Elogiu cosmopolitismului, 1981, trad. rom. de Petruța Spânu, Editura Polirom, Iași, 1997,\n11 Leon Wieseltier, Împotriva identității, 1996, trad. rom. de Mircea Mihăieș, Bditura Polirom, lași, 1997\n12 Ernest Gellner, Națiuni și naționalism, trad. rom. de Robert Adam, Editura Antet, Oradea, 1997, p.180.\n","date":"04-04-2008","img":"https://axaneamului.ro/posts/magazine/axa-i/8/reactionarul-eminescu/images/0.jpg","permalink":"https://axaneamului.ro/posts/magazine/axa-i/8/reactionarul-eminescu/","series":["AXA ANUL I"],"tags":["Mihai Eminescu"],"title":"Reacționarul Eminescu","youtube":""},{"author":"Florin Stuparu","categories":["Învățături ale Sfinților Părinți","Oglinda Vremii"],"content":"Semnul vădit al apropiatei nașteri a Antihristului celui mare este politica ecumenistă a Ortodoxiei oficiale, ecumenism care a ajuns „dogmă” (adică adevăr neschimbător) împotriva sfintelor dogme lăsate de Însuși Hristos-Dumnezeu în vremea vieții Lui și apoi de Sfîntul Duh-Dumnezeu, prin Sfinții Apostoli și prin Sfinții Părinți ai Bisericii. Să vedem ce spun despre acest rău pe care îl trăim nemijlocit cîțiva dintre Sfinții Părinți ai vremii noastre. De pildă, Cuviosul Iustin Popovici:\n„Ecumenismul e numele de obște pentru creștinismele mincinoase, pentru «Bisericile» mincinoase ale Europei Apusene. În el se află cu inima lor toate umanismele europene, cu papismul în frunte; iar toate aceste creștinisme mincinoase, toate aceste «Biserici» mincinoase, nu sunt nimic altceva decît erezie peste erezie. Numele lor evanghelic de obște este acela de «atot-erezie» (pan-erezie). De ce? Fiindcă, de-a lungul istoriei, feluritele erezii tăgăduiau sau sluțeau anume însușiri ale Dumnezeu-omului Domnului Hristos, în timp ce ereziile acestea europene Îl îndepărtează pe Dumnezeu-omul în întregime și-L pun în locul Lui pe omul european. În această privință nu e nici o deosebire esențială între papism, protestantism, ecumenism și celelalte secte, al căror nume este «legiune»” (IUS).\nAlte lămuriri aduce Cuviosul Serafim Rose:\n„Ecumenismul este erezia care se întemeiază pe credința că nu există de fapt o Biserică văzută a lui Hristos și că structura sa vizibilă la nivelul societății umane se formează de-abia acum, prin eforturile universaliste ale Ecumenismului de a uni toate «Bisericile creștine» (și chiar pe cele necreștine) într-o unică Biserică mondială. Natura însăși a Ecumenismului este aceea de a crea în sufletele adepților săi anumite atitudini spirituale care, cu timpul, să producă o «pietate» și o «spiritualitate» tipic ecumeniste. […] Dar – urmează Părintele Serafim – dacă nici una dintre «Bisericile» actuale nu poate pretinde că este «adevărata Biserică» a lui Hristos, atunci o amestecare a lor nu va duce nici ea la alcătuirea acestei Biserici unice. Și, dacă toate aceste «Biserici creștine» nu există decît în măsura în care se pot raporta una la cealaltă, atunci nici o însumare a lor nu va putea rezulta într-o «Biserică» absolută, căci o atare însumare va trebui și ea să se raporteze la alte organizații «religioase». Și iată cum ecumenismul «Creștin» nu va putea să sfîrșească decît în sincretismul unei religii mondiale. […] Dăm cîteva exemple care indică liniile de dezvoltare a Mișcării Ecumenice din afara Creștinismului:\nPe 27 iunie 1965, s-a convocat la San Francisco o conferință religioasă pentru pacea mondială, cu ocazia aniversării a 20 de ani de la înființarea unei filiale a ONU în acel oraș. În fața unui public de 10 000 de persoane, reprezentanți ai religiilor hindusă, budistă, musulmană, mozaică, protestantă, catolică și ortodoxă au ținut cuvîntări despre «fundamentarea religioasă» a noțiunii de «pace mondială», iar un cor «interconfesional» de 2 000 de voci a intonat imnuri religioase aparținînd tuturor denominațiunilor. În 1969, într-o declarație oficială a Bisericii Grecești din America s-a afirmat: «Credem că Mișcarea Ecumenică, chiar dacă a luat naștere în sînul Creștinismului, trebuie să fie o mișcare a tuturor religiilor care își dau mîna.» The Temple of Understanding (Templul Înțelegerii), o fundație americană inițiată în 1960 ca un fel de «asociație a religiilor unite», cu scopul de «a clădi Templul simbolic în diferite colțuri ale lumii» (doctrina Francmasoneriei), a ținut pînă în prezent mai multe conferințe «la vîrf». (În Comitetul Internațional al Templului era membru și Mitropolitul Emilianos, din patriarhia Constantinopolei.) La prima dintre ele, organizată la Calcutta, în 1968, Trapistul Thomas Merton a declarat: «Suntem deja în unitate. Ceea ce trebuie să redobîndim însă este unitatea primordială.» La cea de a doua conferință (Geneva, 1970), s-au întîlnit 80 de reprezentanți a zece religii, pentru a discuta probleme precum: «Proiectul de creare a Comunității Mondiale a Religiilor», iar pe 2 aprilie, la Catedrala Sfîntul Petru a avut loc o slujbă religioasă supraconfesională «fără precedent», descrisă de pastorul Protestant Babel [chiar așa! – n. m.] ca fiind «un eveniment epocal în istoria religiilor». De asemenea, «credincioșii tuturor religiilor au fost invitați să coparticipe la cultul aceluiași dumnezeu; slujba s-a încheiat cu rugăciunea «Tatăl nostru».\nAșadar, «conferințele la vîrf» oferă delegaților Ortodocși ocazia să intre în dialoguri care duc la «crearea unei comunități mondiale a religiilor», care «grăbesc realizarea visului de pace și de înțelegere al omenirii», potrivit filosofiilor întemeiate de Vivekananda, Ramakrishna, Gandhi, Switzer. La începutul anului 1970, Consiliul Mondial al Bisericilor a finanțat Conferința de la Ajaltoun (Liban) dintre Hinduși, Budiști, Creștini și Musulmani, care a fost urmată de o conferință la Zurich, unde 23 de «teologi» ai CMB au declarat necesitatea «dialogului» cu religiile necreștine.\nÎn 1979, la întîlnirea Comitetului Central al CNB de la Addis Abbeba, Mitropolitul Georges Khodre al Beirutului (Biserica Ortodoxă a Antiohiei) i-a șocat pînă și pe Protestanți, cînd i-a urgentat pe Creștini să «investigheze viața de autentică spiritualitatea a celor nebotezați» și să-și îmbogățească experiența cu «comorile ce se află în sînul comunității religioase universale». În februarie 1972, Biserica Ortodoxă Greacă din America a intrat într-un dialog «teologic» oficial cu reprezentanții cultului mozaic. Atunci, «teologii» Greci au căzut de acord cu «revizuirea textelor lor liturgice referitoare la Iudei și iudaism, atunci cînd ele sunt negative sau ostile»” (SER2).  Și lucrurile au urmat pe această cale. Să ne amintim – de pildă – de acel San’ Egidio de acum cîțiva ani de la București, întîlnire al cărei slogan (născocit de Bill Clinton!) era: „Pacea este numele lui Dumnezeu!” Atunci, întru numele zeul „Pace”, Ortodocșii s-au adunat și s-au rugat împreună cu toate ereziile, cu toți păgînii, cu vrăjitorii Africani și cu Iudeii, uitînd că Hristos nu a venit să aducă pacea, ci sabia (Matei 10:34)1. Același lucru s-a întîmplat și la întîlnirile de la Asissi din ultimii ani, unde i-am văzut pe Ortodocși rugîndu-se împreună cu toți cei ziși mai înainte și cu Indieni Americani (purtînd pene și tot soiul de amulete), care chiar au fumat „calumetul păcii”, spre bucuria celor de față.\nCăci la ce s-a ajuns? La a spune că toate „religiile”, adică înșelările drăcești2, sunt povățuite de Duhul Sfînt, Care „suflă unde vrea El”!3 Încheierea e că toate eresurile și înșelările sunt „adevărate”, că „adevărul” este peste tot și că vrăjmașii lui Hristos sunt prietenii lui Hristos! Iată nebunia ultimilor ani ai acestei lumi căzute, pe care doar Hristos Însuși o va putea curma, întru a doua Sa venire.\nAltfel spus, s-a ajuns să se creadă de către toți că Mîntuitorul este Antihristul, adică pierzătorul, pe care îl cerem cu toții, de la Evrei și pînă la Ortodocși și păgîni! Am văzut astfel cum, în Piața San Pietro din Vatican, un cor de Evrei cînta „Eu cred în venirea lui Mesiah”, fiind ascultați de ceilalți cu mare bucurie și nădejde (Ce are Dalai Lama sau muftiul Turc cu „Mesiah” nu pot înțelege! Unde se vorbește în sutre-le budhiste sau în Coran de acest „mîntuitor”?) De față erau și ierarhi Ortodocși, firește, ba chiar și corul psaltic al Patriarhiei din Atena, care cînta și el ceva din slujba Sfintei Liturghii. Să mai povestim de spectacolele cu muzică și dansuri drăcești (la Camberra) ale Aborigenilor din Australia (aproape goi și vopsiți precum diavolii), urmate de „rugăciunile creștine” ale Neoprotestanților Coreeni (!), în care e chemat „spiritul fratelui Jesus”, alături de „spiritele naturii”, întîi-stătătorul acelei întîlniri fiind un ierarh Ortodox? Iată dar că „noul Cristos” și „noul Creștinism” – adică „Creștinismul” antihristic – au ajuns astăzi aproape de împlinirea lor, lumea fiind pregătită să-l primească pe „cel ce vine întru numele său”.\nCa să scurtez un cuvînt ce ar putea urma la nesfîrșit, să mai vedem doar o singură dovadă a ceea ce vreau să spun: în urmă cu puțini ani, fostul cardinal Joseph Ratzinger (actualul Papă Benedict al 16-lea) a blagoslovit, în calitate de președinte al Congregației pentru Doctrina Credinței4, un studiu de 210 pagini – intitulat „Poporul Evreu și sfintele sale scripturi în Biblia creștină”, publicat de Comisia Biblică Pontificală – unde se spune că „așteptarea mesianică a Evreilor nu este zadarnică. […] Deosebirea pentru noi este că cel care va veni va avea caracteristicile lui Isus, cel care a venit deja și este prezent și activ printre noi.” Nimic nou în asta! Noi știm de la Ioan Teologul că Antihristul a venit, ca duh, de mult în lume! E vorba despre acela a cărui poză o vedem făcîndu-ne cu ochiul de pe cruce din neînchipuit de hulitoarele „tablouri religioase”, sau din filmele cu Jesus Christ Superstar sau despre care citim în afișele papistașe: „Isus și Maria te așteaptă la pocăință.” Acum el mai trebuie doar să se întrupeze, așteptat fiind de Evrei și de toți ceilalți vrăjmași ai lui Hristos. O spune limpede Andrea Riccardi, fondatorul comunității San’ Egidio, vestită pentru rolul jucat în „promovarea dialogului inter-religios”: „În trecut, vorbeam de o moștenire străveche, comună [cu Evreii, n. m.]. Dar acum, pentru prima dată, vorbim despre viitorul nostru comun, așteptîndu-l pe Mesia și sfîrșitul lumii.” Se împlinesc astfel vorbele purtătorilor de Duh: „Antihrist nu-și va arăta numaidecît chipul satanic cu care va stăpîni, ci se va înfățișa ca binefăcător, propovăduitor al păcii, libertății, egalității și fraternității, ca, prin viclenie, să ajungă stăpînitor al întregii lumi. Popoarele vor fi amăgite, se vor lepăda de Hristos, se vor alătura Antihristului și vor preda lui puterea și stăpînirea lor (Apocalipsa 17:13)” (DIM).\nDespre dorința de pace și păruta blîndețe a Antihristului a vorbit încă Sfîntul Efrem Sirul, cu mai bine de 1600 de ani în urmă:\n„Ci în acest fel va veni ca să-i înșele pe toți: fiind smerit, liniștit, urînd cele nedrepte, spre Iudei întorcîndu-se, bun, iubitor de săraci, peste măsură de frumos, cu bună așezare, lin către toți, cinstind cu osebire pe Evrei (căci ei așteaptă venirea lui). Iar întru toate acestea se vor face semne, arătări și înfricoșări cu multă stăpînire, și se va meșteșugi cu vicleșug ca să placă tuturor și să fie iubit de mulți. Și daruri nu va lua, cu mînie nu va grăi, mîhnit nu se va arăta, și cu chipul bunei rînduieli va amăgi lumea, pînă ce se va face împărat. Și, după ce vor vedea multe popoare niște fapte bune ca acestea, toți împreună cu o socoteală se vor face, și cu bucurie mare îl vor propovădui pe el împărat, zicînd unii către alții: «Au doară se mai află vreun om ca acesta bun și drept?» Și mai mult poporul cel ucigaș al Evreilor îl va cinsti și se vor bucura de împărăția lui. Pentru aceea, și ca unul ce va cinsti mai mult locul și biserica cea veche a Evreilor, va arăta tuturor că are grijă de ei. Și, cînd va împărăți balaurul pe pămînt, cu mare sîrguință toate popoarele îi vor veni în ajutor: Edom și Moav, încă și fiii lui Amon, ca unui adevărat împărat i se vor închina lui cu bucurie, și ei se vor face cei dintîi apărători ai lui.”5\nDupă uscăciunea ateismului, ecumenismul este acum deosebit de ispititor, părînd a fi o „înflorire a credinței”. Este cea mai mare amăgire a tuturor vremurilor! Ateismul a surpat toți dumnezeii, iar Ecumenismul îi îngăduie deocamdată ca „simboluri culturale”, pînă ce se va ivi Antihristul, omul Satanei, căruia omenirea înșelată i se va închina ca unui unic dumnezeu. „Antihristul va fi om oarecare, îmbrăcat cu toată lucrarea satanei: «Și se va arăta omul care se va înălța mai presus de tot ce Se zice sau Se cinstește ca Dumnezeu» (2 Tesaloniceni 2:4). Acela nu va aduce închinăciune de idoli, ci va fi potrivnic lui Dumnezeu, și va surpa toți dumnezeii și va porunci să se închine lui în locul lui Dumnezeu. Și va ședea în biserica lui Dumnezeu, nu numai în cea din Ierusalim, ci și în bisericile cele de pretutindeni” (IOA)6.\nPe ce se întemeiază această nebunie, care calcă în picioare Scripturile, zicînd totodată că le urmează? Pe ceea ce eu numesc cu un singur cuvînt „gnoză”, adică acel eres care învață că omenirea este din Dumnezeu în chip ființial, astfel încît omul poate ajunge el însuși „dumnezeu” după ființă, în urma „evoluției spirituale”. Sminteala aceasta nu cuprinde nimic nou, ea nefiind decît învierea vechii erezii gnostice din primele veacuri creștine, care întemeiază filosofia Antihristului. Să citim ce scrie despre aceasta părintele Damaschin, editorul părintelui Serafim Rose:\n„Dacă, potrivit gîndirii neo-păgîne de azi, atît noi înșine, cît și Hristos (împreună cu orice altceva) suntem doar «difuziuni ale firii dumnezeiești» [deci dumnezei din fire, n. m.], atunci Hristos nu mai are de făcut nimic altceva decît să ne călăuzească înapoi la gnoza a ceea ce suntem deja. Aceasta este, desigur, tocmai învățătura propovăduită acum sub îndreptățirea că ar fi învățătura autentică, «ezoterică» a lui Hristos. În realitate, ea este doar reînvierea vechii erezii gnostice, întemeiate pe filosofia păgînă. Wilber vorbește de învățăturile ce sunt «redescoperite» în textele gnostice: «Este vădit din aceste texte că principala activitate a lui Isus a fost aceea de a se întrupa în adepții săi nu ca unicul fiu al lui Dumnezeu, ci în felul unui adevărat călăuzitor spiritual, ajutîndu-i pe toți să ajungă «fii ai lui Dumnezeu».7 Există trei trăsături esențiale ale mesajului ezoteric al lui Cristos, așa cum e dezvăluit în Evangheliile Gnostice:\ncunoașterea de sine este cunoașterea lui Dumnezeu; sinele (cel mai înalt) și divinul sunt identice. Isus cel viu al acestor texte vorbește despre «iluzie» și «iluminare», nu despre păcat și pocăință. Isus este prezentat nu ca Domnul, ci ca un călăuzitor spiritual. Să notăm doar că acestea sunt tocmai pozițiile religiei Dharmakaya.»  Așadar, noi înșine putem fi «dumnezeu». Acesta e un element crucial în «religia viitorului», fiindcă prin el Antihrist va fi încredințat că este un alt fiu al lui Dumnezeu care s-a întrupat.” (Încheierea la SER1).\nDespre aceasta, părintele Serafim Rose zice așa: „Proorocii mincinoși ai vremurilor noastre anunță cu un glas din ce în cel mai puternic apropierea «noii ere a Duhului sfînt», a «noii cincizecimi», a «punctului Omega»8. Este exact ceea ce se numește, în adevăratele proorociri ale Bisericii Ortodoxe, «domnia lui Antihrist». Această proorocie începe să se împlinească tocmai în zilele noastre, cu forța unei puteri diavolești” (SER2).\nTrebuie să înțelegem bine că scopul de căpetenie al ecumenismului apostat nu este unirea „religiilor” – adică a credințelor mincinoase, deci insuflate de Satana – ci preschimbarea dreptei și adevăratei credințe într-una strîmbă și mincinoasă. Și, într-adevăr, trăim „într-o vreme de întuneric și înșelare aproape obștești, cînd pentru cei mai mulți «Creștini» «Hristos» a devenit tocmai acela pe care învățătura ortodoxă îl numește «Antihrist»” (SER2). Încă în veacul al 19-lea, Sfîntul Episcop Ignatie Briancianinov ne atrăgea luarea aminte, zicînd că „lucrarea credinței pravoslavnice poate fi recunoscută ca apropiindu-se de sfîrșitul hotărîtor. […] Nu avem de unde aștepta reînvierea Creștinismului. Vasele Sfîntului Duh au secat pentru totdeauna pretutindeni, chiar și în mănăstiri, aceste tezaure de evlavie și daruri harice. Or, substanța Duhului dumnezeiesc poate fi înnoită numai prin uneltele Sale9. Îndelungata și milostiva răbdare a Domnului îngăduie să se prelungească și să fie amînat deznodămîntul de pe urmă pentru cei rămași care se vor mîntui. Între timp, cei ce putrezesc sau au putrezit vor atinge deplina putreziciune. Cei ce vor să se mîntuiască trebuie să înțeleagă bine acest lucru și să folosească timpul dat spre mîntuire, căci timpul scurt este, iar trecerea în veșnicie este aproape pentru fiecare din noi” (în AVE). Un veac în urma Sfîntului Ignatie (pe cînd țările ortodoxe, mai puțin Grecia, erau stăpînite de ateismul comunist), Arhiepiscopul Averchie Taușev încerca și el să ne trezească, spunînd că „în prezent noțiunea de «Ortodoxie» și-a pierdut înțelesul; sub obrăzarul «Ortodoxiei» se ascunde astăzi ne-Ortodoxia. Se ivește trebuința făuririi unui nou cuvînt pentru ceea ce numim «Ortodoxie», așa cum a trebuit să făurim termenul de «Ortodoxie»10. Și acest lucru nu este deloc ușor” (AVE).\nȘi pentru ce s-a surpat Ortodoxia? Pentru că s-a umanizat, lucrările ei cele duhovnicești s-au făcut trupești, cele dumnezeiești s-au făcut omenești, cum arată Sfîntul Ignatie:\n„Astăzi, mulți oameni au îndrăznit să-și introducă rînduielile lor în rînduielile Sfîntului Duh. Din această pricină, rînduielile cerești s-au făcut pămîntești; cele duhovnicești – trupești; cele sfinte – păcătoase; cele înțelepte – neghioabe. Văd nepotrivirea, văd năruirea ce decurge din ea; dar nu văd începutul din care decurg toate nenorocirile, pentru că privesc la lumina propriei rațiuni căzute și nu la lumina lui Dumnezeu. Începutul nenorocirii stă în disprețuirea neîngăduită și trufașă a poruncilor Sfîntului Duh, în înlocuirea lor cu rînduielile proprii. Iată unde e pricina destrămării de obște, pricina căderii Creștinismului, a căderii morale ce precede întotdeauna ruina civilă, care prevestește această ruină. Se mai găsesc în particular Creștini, dar a fost pierdută cunoașterea obștească, unică, a adevărului, prin care totul s-ar uni într-un singur trup duhovnicesc, cu un singur chip de cugetare, sub un singur cap obștesc: Hristos. Azi, fiecare [Ortodox] are mai mult sau mai puțin modul său de cugetare, «religia» sa, drumul lui, luate în chip arbitrar sau la întîmplare, socotite ca drepte sau măcar îndreptățite. Această nenumărată turmă care a pierdut legătura și unitatea în adevăr și duh, prezintă observatorului duhovnicesc aspectul celei mai mari devălmășii: fiecare oaie rătăcește de capul ei, nimeni nu-i poartă grija, oamenii nu mai aud – într-atît li s-a îngreuiat auzul – glasul mîntuitor al Adevăratului Păstor ce răsună în Sfînta lui Biserică, ce le vădește sus și tare nedreptatea și le arată drumul drept” (IGN2).\nDespre umanismul „ortodox” al vremilor noastre vorbea cutremurat și Cuviosul Iustin Popovici:\n„Și unde [găsim acest umanism]? În însăși inima organismului dumnezeiesc-omenesc al Bisericii și, ceva mai mult, împotriva rostului Bisericii, care este liberarea de un astfel de umanism! Iar prin Biserică este firesc ca umanismul acesta să pătrundă apoi în toate ariile vieții, persoanei și societății și să fie propovăduit ca dogmă ultimă sau – și mai bine – ca dogmă universală. În felul acesta, trufia omenească drăcească, ascunsă sub mantia Bisericii, ajunge dogmă de credință prefăcută în dogmă de viață, fără de care nu există mîntuire! Este înfricoșător și numai să gîndească cineva la acest lucru, cu atît mai mult să-l spună, anume că în felul acesta singurul «laborator al mîntuirii» din lumea aceasta se preschimbă încet într-un «laborator» drăcesc de siluire a conștiințelor omenești și de zămislire de monștri, într-un laborator de denaturare a lui Dumnezeu și a omului prin denaturarea Dumnezeu-omului” (IUS).\nȘi același Sfînt Ignatie Briancianinov ne pregătește pentru a ne feri atît de înșelare, cît și de temere:\n„Viețuirea după Dumnezeu – spune Episcopul Ignatie – va ajunge tare anevoioasă, din pricina apostaziei de obște. Mulțimea apostaților, numindu-se și înfățișîndu-se la arătare drept «Creștini», îi va prigoni cu atît mai lesne pe adevărații Creștini. Apostații, înmulțindu-se, îi vor împresura pe adevărații Creștini cu nenumărate intrigi, vor pune nenumărate piedici în calea bunelor-voiri de mîntuire și slujire a Domnului, după cum arată Sfîntul Tihon Zadonski. Ei vor lupta împotriva robilor lui Dumnezeu, recurgînd la forța autorităților de Stat, prin pedepse și denunțuri, prin diferite uneltiri, amăgiri și prigoană sălbatică” (în AVE). „În vremurile din urmă – adaugă și Cuviosul Averchie Taușev – adevăratul monah și orice Creștin adevărat abia dacă vor putea găsi vreun adăpost îndepărtat și ascuns pentru a sluji acolo cu oarecare libertate lui Dumnezeu și pentru a nu se lăsa purtat de apostazie și apostați în slujirea satanei. Cine, văzînd ce se petrece acum în lume, chiar slujirea satanei în chip fățiș, poate spune că aceste vremuri n-au și venit? Fără îndoială că ele au și venit, dacă Sfîntul ierarh Ignatie scria despre ele cu peste o sută de ani în urmă: «În viitor, vremurile vor fi tot mai grele. Creștinismul, ca duh, se îndepărtează dintre oameni, fără ca gloata tulburată și înrobită lumii deșertăciunii să bage de seamă, lăsîndu-l propriei căderi!»” (AVE).\nBIBLIOGRAFIE:\n (AVE): EPISCOP AVERCHIE TAUȘEV, Marea apostazie, Mănăstirea Slătioara, 1999 (DIM): DIMITRIU SCARTSIUNI, Profeții despre Antihrist, Atena, 1991 (IGN2): SFÂNTUL IGNATIE BRIANCIANINOV, Cuvînt despre moarte, Ed. Ileana, 1997 (IOA): SFÂNTUL IOAN GURĂ DE AUR, Puțul și Împărțirea de grîu, Bunavestire, 1995 (IUS): Sfîntul IUSTIN POPOVICI, Biserica Ortodoxă și Ecumenismul, Mănăstirea Sfinții Arhangheli-Petru Vodă, 2002 (NIL): SFÂNTUL NIL ATHONITUL, Minuni și vedenii, Sfîntul Schit al Sfîntului Vasile cel Mare – Sfîntul Munte Athos, 1935 (SER1): CUVIOSUL SERAFIM ROSE: Cartea facerii, crearea lumii și omul începuturilor, Sofia, 2001 (SER2): CUVIOSUL SERAFIM ROSE, Ortodoxia și religia viitorului, Chișinău, 1995  NOTĂ: PRIN ACEST TEXT, ÎNCEPEM O SERIE DE ARTICOLE CE VOR URMĂRI ÎNDEAPROAPE LUCRĂRILE „ORTODOXIEI” OFICIALE ÎNDREPTATE ÎMPOTRIVA ORTODOXIEI (ADICĂ A DREPTEI SLĂVIRI DE DUMNEZEU).  Note 1 „Nu întotdeauna este bună unirea; uneori și despărțirea e bună. Iar «sabie» este cuvîntul credinței, care ne taie pe noi de la iubirea de prieteni și de rude, dacă aceștia ne împiedică de la buna cinstire de Dumnezeu, Și nu ne îndeamnă să ne despărțim de aceștia fără pricină, ci numai atunci cînd nu se unesc cu noi în credință și, mai vîrtos, atunci cînd ne împiedică de la credință” (Sfințitul Teoflact, în tîlcuirea la Matei). La care Sfîntul Ioan Scărarul adaugă că, „sabia” lui Hristos îi desparte „pe iubitorii de Dumnezeu de iubitorii de lume, pe iubitorii de cele materialnice de iubitorii de cele nematerialnice, pe iubitorii de slavă de cei smeriți în cuget” (în subînsemnările tîlcuirii epistolelor lui Pavel). Deci pacea fără adevăratul Hristos nu se poate, și pînă nu se vor despărți pentru totdeauna cei ai Lui de cei ai Satanei nu va fi pace.\n2 „Căci toți dumnezeii neamurilor sunt draci” (Psalm 95:5)\n3 Aceasta e hula neiertată împotriva Sfîntului Duh, Duhul Adevărului, Care, la Sfintele Soboare ale Bisericii poruncește prin gura Sfinților Părinți așa: „Episcopul, sau preotul sau diaconul care numai s-a rugat cu ereticii, să se afurisească; iar dacă le-a îngăduit lor să lucreze ceva ca clerici, să se caterisească” (Canonul 45 al Sfinților Apostoli). „Porunca aceasta întreabă Cuviosul Iustin Popovici - este limpede chiar și pentru o conștiință de țînțar. Oare nu?\nApoi — urmează tot el — „Canonul 65 al Sfinților Apostoli hotărăște: «Dacă vreun cleric sau mirean intră în sinagoga iudeilor sau a ereticilor ca să se roage, să se caterisească și să se afurisească.» Și aceasta este limpede, chiar și pentru conștiința cea mai primitivă. Oare nu? Canonul 46 al Sfinților Apostoli: «Episcopul sau preotul care primește botezul sau jertfa ereticilor, poruncim să se caterisească, «Căci ce înțelegere poate să fie între Hristos și Veliar? Sau ce parte are credinciosul cu necredinciosul?» Este un lucru bătător la ochi, chiar și pentru cei lipsiți de ochi: această poruncă hotărăște în chip imperativ că nu trebuie să recunoaștem ereticilor nici o Sfîntă Taină și că trebuie să judecăm toate ale lor ca nelucrătoare și lipsite de dar” (IUS). Și e vorba de rugăciunea împreună cu ereticii Creștini, nu cu păgînii și cu ateii! Căci la „San’ Egidio” de la București au fost toți necredincioșii, printre care și un Japonez, „preot” al Bisericii Atee! 4 Vedeți? Sfintele Soboare a toată lumea și cele locale „prezidate” de către Sfîntul Duh, Care vorbea prin aleșii Săi - Sfintele Soboare așadar, care au hotărît pentru totdeauna adevărurile de credință, adică sfintele dogme, nu mai sunt în putere, sunt „depășite”, și hotărîrile lor trebuie schimbate de o „congregație” ce lucrează după cum vrea ea!\n5 Mai departe, Sfîntul Efrem vorbește și despre răutatea „fiului pierzării” astfel:\n„Apoi, împărăția aceluia se va întări și va bate cu mînie pe trei împărați mari. Iar după aceea, se va înălța inima lui, și va vărsa amărăciunea lui punînd înainte, din Sion, veninul morții: tulburînd lumea, va clătina marginile, va necăji toate, va pîngări sufletele. Nu se va arăta ca un cucernic, ci în toate ca unul fără de omenie: mînios, cumplit, nestatornic, înfricoșat, urît, uricios, sălbatic, pierzător și silindu-se a arunca în groapa păgînătății tot neamul omenesc prin a sa nebunie”\n6 Avem știre despre o „repetiție” a încoronării Antihristului, care - oricît de caraghioasă ar fi — nu poate să nu ne dea de gîndit:\n„Guru Maharaj-ji fost propovăduit «dumnezeu» încă de cînd avea 15 ani, iar familia lui (compusă din mamă și trei frați) era «sfînta familie». Organizația lui, «Misiunea Luminii Divine», avea comunități (ashram-uri) în întreaga Americă. Cei 80.000 de prozeliți ai lui, trebuiau să renunțe la plăcerile lumești și să mediteze în scopul de a obține starea de «conștiință lărgită», care să le aducă pacea desăvîrșită, fericirea și extazul» - adică o stare în care totul în jur este minunat și desăvîrșit întocmai așa cum este. Cu ocazia unei inițieri speciale, în care ei «primesc știința», discipolilor Îi se arată în lăuntrul lor o lumină foarte puternică. Pe lingă această «știință», discipolii aceștia mai sunt uniți și în credința că Maharaj-ji este «Stăpînul Universului», care a venit să instaureze Noua Eră («New Age») de pace pentru întreaga omenire. [...]\nÎn 1973, «Misiunea Luminii Divine» a închiriat Astrodomul din Houston (o imensă bază sportivă), cu scopul de a organiza acolo «evenimentul cel mai sfînt și mai semnificativ din istoria omenirii». Prozeliți din întreaga lume aveau să vină acolo pentru a se închina zeului lor și pentru a începe convertirea întregii Americi. Apariția lui Maharaj-ji a fost primiră cu ovații colosale, în timpul spectacolului el stînd pe un tron înalt și avînd pe cap coroana de aur «a lui Krishna». Pe tabelele de afișaj electronic apărea în flașuri cuvîntul «D-U-M-N-E-Z-E-U». Masele de tineri ajunse la un paroxism isteric plîngeau de bucurie; numeroase grupuri dansau pe scenă, iar orchestra cînta «The Lord of the Universe» («Stăpînul Universului»), cu textul și muzica adaptate după un imn protestant.\nCeea ce am descris mai sus nu e decît o repetiție a închinării la Antihrist ce va fila sfîrșitul timpului, de închinare adică la «cel ce se va înălța mai presus de tot ce se numește Dumnezeu, dîndu-se pe sine drept dumnezeu» (2 Tesaloniceni 2:4)” (SER2). 7 După ființă deci, nu după dar!\n8 Cum zicea abatele iezuit Teilhard de Chardin.\n9 Iar Creștinii cei de pe urmă, dimpotrivă, „își vor grămădi învățători după poftele lor, căci va fi vremea cînd nu vor mai suferi învățătura cea sănătoasă” (2 Timorei 4:3). Stih pe care Sfatul Teofilact îl deslușește așa: „Cu zicerea «își vor grămădi», Apostolul arată nealeasa și tulburata mulțime a învățătorilor. Căci aceștia au să se aleagă la hirotonie de mulțimile cele tulburate ale noroadelor, care nu fac nici un lucru cu cuvînt [«rațiune», n. m.) și că deslușire [«dreaptă-socoteală», «discernămînt», n. m.], ci aleg și hirotonesc învățătorii care le urmează poftele, zicînd și făcînd cîte sunt spre îndulcirea și mulțumirea lor” (în tîlcuirea epistolelor lui Pavel).\n10 După ruperea de Biserica Universală (catolică) a Bisericii romane, care s-a numit ea însăși „Catolică”, spre înșelarea celor neștiutori.\n","date":"04-04-2008","img":"","permalink":"https://axaneamului.ro/posts/magazine/axa-i/8/semnul-vadit-al-apropiatei-nasteri-a-antihristului/","series":["AXA ANUL I"],"tags":["Cronică Ortodoxă"],"title":"Semnul vădit al apropiatei nașteri a Antihristului","youtube":""},{"author":"Adrian G. Romilă","categories":null,"content":"Unul dintre lucrurile pe care modernitatea ultimă le-a evacuat din comportamentul cultural al omului e încrederea în simbolurile religioase, în puterea lor întemeietoare. Golite de semnificații, denunțate ca idoli sau reduse la o simplă prezență decorativă, adică rupte de ritual, simbolurile sacre au devenit simple obiecte, uneori artistice, alteori istorice, dar în fine, obiecte. Realitatea încastrată în simbol devine și ea, în acest caz, o simplă proiecție imaginară, între multe altele, care constituie ecranul infernal ce însoțește astăzi, peste tot, privirea noastră iscoditoare. Dar o privire succintă asupra celui mai important „obiect” liturgic ortodox, icoana, (impropriu spus „obiect”, căci icoana e, în același timp, și obiect estetic, și simbol, și realitate), va arăta că, pe acest ecran uriaș al imaginilor lumii, doar ea mai spune ceva autentic, doar ea mai poate oferi un model regenerator, ontologic vorbind.\nIcoana trebuie analizată ca semn motivat, ca simbol, adică un semn în care legătura între realitate și expresia materială a ei nu e cu totul arbitrară, în același fel în care antropologii abordează, de pildă, simbolurile și limbajele primitive. În icoană există o proximitate crescândă între representament și referent, între semn și realitatea desemnată de semn. E vorba de ceea ce Clement Alexandrinul a încadrat în Stromata a V-a ca „scriere simbolică”, discutând despre hieroglifele egiptene, sau de ceea ce Augustin a denumit în De doctrina christiana „expresie figurată, demonstrând utilitatea cunoașterii naturii lucrurilor în interpretarea Scripturii. Spre deosebire de literele ce notează sunete, prin convenție, spunea Clement, soarele poate fi simbolizat de un scarabeu, pentru că insecta coprofagă face din bălegar o sferă pe care o împinge, așa cum sfera soarelui înaintează pe cer, pe parcursul unei zile.\nÎn icoană, legătura între realitate (chipul reprezentat) și expresia ei (obiectul icoanei, în sine) este mult mai complexă, depășind reprezentarea de tip simbolic, în sens clasic. După Sf. Teodor Studitul, icoana lui Hristos nu e același lucru cu Hristos, dar icoana este „Hristos după omonimie” și „a lui Hristos după relație”. Dumnezeirea este și în icoană, spu- nea el, pentru că este și în tipul Crucii și în celelalte așezăminte dumnezeiești, dar nu printr-o unire naturală, ci prin împărtășire relațională, pentru că se împărtășesc de harul și cinstirea Lui. Întruparea lui Dumnezeu a făcut posibilă reprezentarea materială a divinității. Hristos este prototipul icoanei Sale, este „prezent” în icoană nu după natură, ci după ipostas, adică după ceea ce deosebește naturile asemănătoare, Ceea ce oamenii au văzut nu e Dumnezeu (natura divină), pe care omul nu-L poate vedea, ci chipul Său întrupat (ipostasul lui Hristos) și slăvit prin Schimbarea la Față și prin Înviere. Făcându-se trup, coborând în lume, așadar, Cuvântul a deschis drumul reprezentării Sale în simboluri ale lumii. Cuvântul s-a făcut trup și s-a sălășluit printre noi, ceea ce face ca imaginea să arate direct ceea ce s-a arătat în istorie, cândva, și a devenit accesibil văzului, reprezentării, descrierii. Între semnificantul și semnificatul icoanei există o identitate, însă nu una materială. Închinarea este valabilă tocmai pentru că există această identitate între Hristos și icoana Sa. Cine vede în icoană asemănarea cu prototipul, se și închină prototipului, recunoscându-L acolo, prezent.\nIcoana nu e o simplă imagine ce aduce aminte de realitatea ei, pe care-o propune spre interpretare, ca orice reprezentare obișnuită, ea este autentică „vedere în Duh” aici, pregătind pentru vederea de dincolo. Căci dacă ar fi fost suficientă contemplația mentală, ar fi fost suficient ca El să vină la noi doar în mod mental, susține Sf. Teodor Studitul. Însă Dumnezeu a venit la noi trupește, concret, vizibil. Icoana bizantină reproduce această pogorâre (kenoză) a lui Dumnezeu în trup, dar într-un trup care e transfigurat de lucrarea harului, unul dematerializat, în care se poate vedea sfințenia. Icoana arată sfințenia în așa fel încât aceasta nu este subînțeleasă gândirea noastră, interpretată, adică, dedusă printr-un efort hermeneutic, ci vizibilă concret, cu ochii trupești. Voi dezvolta succint această idee în continuare.\nÎn icoana ortodoxă, pictorul nu reprezintă realist chipul (sau evenimentul) sacru, ci doar îl schițează în elementele esențiale. În plus, perspectiva obișnuită e abolită în favoarea uneia în care dimensiunile matematice, normale într-un desen făcut la rigoare, sunt transgresate. E vorba de ceea ce Pavel Florensky a numit „perspectiva inversă”: chiar reprezentat lateral, sfântul are chipul aproape turtit, îndreptat spre privitorul icoanei; proporțiile obișnuite între clădiri, oameni și elemente naturale nu sunt respectate; volumul evanghelic ținut de Hristos are toate laturile spre privitor; trupul e realizat doar din contururi alungite, subțiri, abia vizibile sub pliurile numeroase ale veșmintelor, ce sugerează o grație imaterială. Toate detaliile indică pacea lăuntrică, sfințenia, starea de rugăciune. Aureola din jurul capului (în contrast cu chipul oarecum întunecat) e și ea expresia simbolică a realității sfințeniei, împlinită „aici”. Cromatica trebuie să fie clară, în culori distincte, neamestecate, și să trimită atât la transcendent (roșul — puterea, harul ce arde materia ca un foc, purificând-o; albastrul — cerul, infinitul, adâncimea dumnezeirii; albul — lumina, curățenia sufletească), cât și una naturală, proaspătă (verde, maro, galben).\nSpre deosebire de alte obiecte artistice și chiar spre deosebire de alte imagini, în general (vorbeam mai sus de ecranul imaginilor lumii moderne), finalitatea icoanei o depășește pe cea pur estetică, decorativă. Ea nu ocolește semnificațiile umane, dar le redă adevăratul lor sens, le verticalizează, scopul ei este de a ne orienta către transfigurarea tuturor sentimentelor, a inteligenței și a celorlalte aspecte ale naturii noastre, dezgolindu-le de orice exaltare care nu ar putea fi decât patetică și dăunătoare, sugerează L. Uspensky în celebrul său tratat asupra icoanei. Icoana repropune lumea într-o dimensiune ontologică originară, dar servește mai ales experienței mistice, de înălțare către Dumnezeu, concomitent cu reprezentarea coborârii lui Dumnezeu în trupul uman și în lume, totul pentru a face vizibile realitățile duhovnicești. Iisus Hristos, Arhanghelii, Maica Domnului, Sfinții, personajele ce participă la un eveniment sacru (Botez, Naștere, Schimbare la Față) s-au manifestat concret în istorie, dar aparțin în același timp lumii de „dincolo” și trezesc în ființa umană dorința de a accede la Împărăție, încă de „aici”, de a repeta gesturile sacre la scară terestră. Îndumnezeirea realizată de sfânt constituie premisa transfigurării cosmice totale, atunci când Frumusețea veșnică va înlocui definitiv frumusețea trecătoare a lumii.\nRelația între dimensiunile icoanei depășește, așadar, și statutul de simbolic, și pe acela de obiect estetic, căci icoana nu poate fi privită ca una sau ca cealaltă decât teoretic, laic, adică. În fapt, ea e identică prototipului ei, căruia îi reproduce sfințenia și pe care îl propune contemplatorului credincios, îl aduce aproape, îl face vizibil. Ea nu e „ceva care ține locul a ceva pentru cineva”, nu construiește o „lume” interpretabilă, ci ea însăși, în forma și materia ei, e simultan un obiect, un simbol, o realitate. Icoana îl duce pe contemplator de la realitatea în plină disoluție la realitatea în sens tare, de la lume la Împărăție, de la moarte la Înviere. Ea se constituie într-o contrapondere la ecranul multicolorat al lumii, proiectându-l pe om în dimensiunea lui de creație a lui Dumnezeu.\n","date":"04-04-2008","img":"https://axaneamului.ro/posts/magazine/axa-i/8/icoana-obiect-simbol-realitate/images/0.jpg","permalink":"https://axaneamului.ro/posts/magazine/axa-i/8/icoana-obiect-simbol-realitate/","series":["AXA ANUL I"],"tags":["Iconografie"],"title":"Icoana, obiect, simbol, realitate","youtube":""},{"author":"Centrul European de Studii Covasna – Harghita","categories":["Revista presei maghiare"],"content":"Haromszek, nr. 5311 – 25.02.2008\nȘedința Consiliului Național Secuiesc/ Lupta pentru autonomie continuă\nFarkas Reka Consiliul Național Secuiesc (CNS) a strâns peste 200.000 de semnături de susținere în interesul autonomiei teritoriale a Pământului Secuiesc. În privința viitorului apropiat, sarcina sa cea mai importantă va fi validarea acestor semnături – a declarat noul președinte, Izsak Balazs. Consiliul convocat după o pauză de un an și jumătate a adoptat hotărâri importante care vizează în primul rând conștientizarea și autentificarea internațională a solicitării autonomiei. La ședință a fost prezent și europarlamentarul Tokes Laszlo, președintele Consiliul Național Maghiar din Transilvania, care a insistat asupra solidarizării maghiarilor transilvăneni.\nLa ședința CNS din Sfântu Gheorghe au participat 175 de delegați de pe Pământul Secuiesc, însemnătatea evenimentului fiind amplificată de atenția acordată de presa română celor întâmplate. Fodor Imre, care în calitate de însărcinat s-a ocupat timp de un an și jumătate de îndatoririle de președinte, a sintetizat în cuvântarea sa rezultatele referendumului privind autonomia și experiențele legate de acesta. A fost necesară înfruntarea a numeroase greutăți pentru ca oamenii să-și poată exprima opiniile în toate zonele de pe Pământul Secuiesc, însă în final s-a reușit strângerea a 209.304 de voturi. Potrivit datelor CNS, și-au exprimat opinia 52,98% din persoane chestionate, dintre care 99,31% au răspuns favorabil la întrebarea privind autonomia teritorială a Pământului Secuiesc. Procentul răspunsurilor nefavorabile a fost de 0,52%, existând doar 300 de voturi invalide. Fodor Imre a fost de părere că s-a încheiat un capitol în privința aspirațiilor la autonomia Pământului Secuiesc: capitolul inițiativelor, al căutării diferitelor căi.\nTrebuie obținută susținerea internațională\nCNS a formulat în unanimitate ideea că maghiarimea de pe Pământul Secuiesc dorește să-și valideze, prin intermediul legii, dreptul la autodeterminare, însă fără sprijin internațional, în momentul de față acest lucru pare irealizabil. Tocmai din această cauză s-a inițiat reglementarea la nivelul Uniunii a drepturilor comunităților naționale indigene care trăiesc în minoritate, cu accent deosebit pe dreptul la autodeterminare. Tocmai în acest sens s-a propus convocarea unui grup internațional de lucru, care să elaboreze proiectul. CNS a elaborat și un memorandum, care va fi înaintat adunării generale a Consiliului Europei. În cadrul acestui memorandum, cu ajutorul unor documente și hărți sunt schițate istoria secuimii și stațiile de până acum ale aspirațiilor privind autonomia. Se cere desemnarea de către Consiliul Europei a unui raportor care să evalueze situația și să analizeze legitimitatea solicitării privind autonomia, iar în baza experiențelor și a propunerilor sale, Adunarea Parlamentară a Consiliului Europei să poată adopta o hotărâre referitoare la autonomia Pământului Secuiesc și să poată formula o propunere către autoritățile române în sensul studierii în esență a voinței poporului, exprimate de cei de pe Pământul Secuiesc.\nEste nevoie de solidaritate\nÎn cuvântarea sa de salut, Tokes Laszlo a evidențiat necesitatea solidarității, accentuând că CNMT și CNS trebuie să colaboreze, deoarece fără aceasta maghiarii transilvăneni vor rămâne de izbeliște, secuii se vor izola, iar sfera politică românească va triumfa. Înaintea alegerilor europarlamentare, șase organizații au reușit să se solidarizeze și tocmai de aceea insistă asupra dialogului cu UDMR - a formulat Tokes. El a mai adăugat că în cazul în care nu vom manifesta unitate în fața UE, dacă nu vom înfăptui reprezentanța maghiară transilvăneană unitară, nu vom avea șanse să ne atingem obiectivele noastre. „Autonomia secuiască și asigurarea autonomiei maghiarilor transilvăneni sunt cel puțin tot atât de mult în interesul României pe cât într-al nostru, ținând cont de faptul că situația s-ar amplifica iar românii majoritari nu ar mai putea fi alarmați în permanență cu ruperea Transilvaniei” – a opinat Tokes Laszlo. El a reiterat necesitatea demarării negocierilor româno-maghiare și a propus ca asemeni proiectului Ahtisaari, să fie elaborat un proiect de soluționare a cauzei maghiarilor transilvăneni, pentru a cărui protectorat ar trebui să câștige de partea lor un renumit politician din străinătate. Tokes Laszlo i-a avertizat pe politicienii de pe Pământul Secuiesc asupra faptului că nu este permis să i se ofere teren fertil isteriei românești, de exemplu prin pomenirea Gărzii Secuiești. În opinia sa, este nevoie de curaj și de autocumpătare.\n„Va veni vremea când pe Pământul Secuiesc se vor mobiliza zeci de mii de oameni. Va fi nevoie de acest lucru, deoarece nu putem conta pe faptul că parlamentul român va vota de la sine legea care să reglementeze autonomia Pământului Secuiesc. Trebuie făcute presiuni și există mai multe instrumente în acest sens” – a accentuat Toro T. Tibor, care a oferit CNS sprijinul său.\nUn președinte nou, obiective vechi\nPentru funcția de președinte al CNS au candidat două persoane. Consiliul Secuiesc Scaunul Mureș l-a propus pe Izsak Balazs, iar consiliul din Scaunul Gheorgheni pe Borsos Geza. Izsak a primit 107 voturi, iar Borsos 63 de voturi și, ca urmare, în următorii doi ani, Izsak Balazs va ocupa funcția de președinte al CNS. Izsak a evidențiat că se va insista asupra faptului ca la viitoarele alegeri locale, atitudinea manifestată de candidați față de autonomie să figureze ca și criteriu. Au la dispoziție o jumătate de an în vederea înființării organului de protectorat și consiliere al CNS și a comisiilor de specialitate, după care CNS se va reuni din nou. Autoguvernărilor li se solicită în continuare să organizeze oficial referendumul în problema autonomiei. La curtea pentru drepturile omului, cu sediul la Strasbourg, există două hotărâri respinse definitiv în România (…), dar ar fi mult mai eficient dacă ar exista 200 de astfel de documente - a declarat Izsak Balazs.\nLa finalul ședinței de sâmbătă a CNS s-a adoptat comunicatul referitor la Kosovo al Comisiei Permanente și propunerea lui Tokes Laszlo potrivit căruia, în data de 14 martie, CNS și CNMT să organizeze în comun o adunare festivă, în cadrul căreia, pe lângă comemorarea revoluției de la 1848-1849, s-ar putea discuta despre poziția față de alegeri a celor două organizații și „despre evoluția situației provinciei Kosovo”.\nHaromszek, nr. 5311 - 25.02.2008\nDe azi pe mâine\nVrem autodeterminare\nFarkas Reka În urmă cu cinci ani, momentul înființării Consiliului Național Secuiesc a fost numit de mulți drept unul istoric. Au existat cazuri în care pentru unii inițiativa a însemnat speranță, în sensul că autonomia teritorială a Pământului Secuiesc se va putea realiza, și alte cazuri, în care s-a încercat bagatelizarea inițiativei.\nAu trecut cinci ani și nu s-a ajuns la un rezultat semnificativ. Încă ne aflăm foarte departe de autodeterminare, însă cert este că CNS a avut un rol important în pătrunderea autonomiei în conștiința publică. Grație activității voluntare și pline de sacrificii a câtorva oameni, în prezent peste 200.000 de persoane au întărit prin votul lor dorința față de autonomia teritorială. Solicitarea în acest sens a ajuns și la cunoștința forurilor internaționale iar sfera politică maghiară din România a fost nevoită să își asume - deocamdată mai ales la nivel declarativ- lupta pentru autonomie. Clasa politică românească și presa resping în continuare autonomia, însă se vorbește din ce în ce mai mult despre ea. Dezinformarea se face în mod conștient, la fel ca și identificarea independenței cu autodeterminarea. Selectiv și câteodată răstălmăcit, ajung totuși din ce în ce mai multe informații la urechea națiunii majoritare și este doar o problemă de timp recunoașterea faptului că asigurarea pentru maghiarii din România a diferitelor forme de autonomie este și în interesul țării. Dacă vor pace, liniște și dezvoltare, nu există altă cale.\nPână în prezent, această luptă a fost dusă de câteva persoane și se poate auzi din ce în ce mai des faptul că este vorba doar de un joc politic, oamenii de rând nefiind preocupați de problema autonomiei. Noi suntem cei care putem dovedi că nu este așa. Sute de mii de fii ai altor națiuni au ieșit în stradă pentru a cere autonomie, la noi adunându-se cel mult câteva mii de persoane. Nimeni nu va oferi pe tavă posibilitățile în acest sens și nici parlamentul nu va adopta statutul autonomiei fără o presiune din exterior. Este posibil ca fără o atitudine mai fermă, nici forurile internaționale să nu își exprime opinia în acest sens, ținând cont de faptul că în lume există atâtea regiuni cu probleme, ale căror situații nu sunt soluționate.\nMaghiarii transilvăneni, maghiarii de pe Pământul Secuiesc trebuie să se decidă dacă vor într-adevăr autonomia. Dacă răspunsul este pozitiv, atunci trebuie să învățăm să ne facem auzit glasul, prin instrumente pașnice. Trebuie să învățăm să ne cerem drepturile prin ieșirea în stradă a zeci și sute de mii de oameni. Dar înainte de toate, trebuie să învățăm să dăm dovadă de unitate și să alegem în funcții de conducere politicieni care sunt în stare să reînfăptuiască solidaritatea. Urmează alegerile și decizia este în mâinile noastre.\nHaromszek, nr. 5312 - 26.02.2008\nBăsescu despre autonomie\nBodor Janos După discuțiile purtate cu reprezentanții comunităților românești și cu liderii maghiari ai autorităților locale din județele Covasna și Harghita, președintele Traian Băsescu a afirmat, între altele, răspunzând întrebărilor adresate de presă: „Viitorul județelor Covasna și Harghita depinde de relația dintre maghiarii și românii care trăiesc aici și de crearea unor priorități care să facă posibilă accesarea fondurilor asigurate de UE. Bunăstarea nu se creează prin povești și sloganuri ci profitându-se de calitatea de membru UE. Cel care vorbește de autonomie în afara cadrului constituțional, nu face decât să creeze tensiuni inutile. Și eu sunt un adept și un susținător al autonomie, însă aceasta să fie egală cu cea din județele Călărași, Bihor și Constanța. Autonomia trebuie să aibă același nivel în întreaga țară, deoarece statul român este unitar. În același timp, îmi este clar - și sprijin de foarte mult timp această cauză - că trebuie dizolvată obstucționarea descentralizării, sau altfel spus, trebuie eliminată împiedicarea creșterii autonomiei locale. Nu este util să se țină morțiș la luarea unei decizii centralizate în cazul numirii directorilor de școli și spitale, după cum nu este bine nici atunci când poliția nu stă la dispoziția autorităților locale. Menținerea sistemelor centralizate le creează miniștrilor impresia că dispun de putere diferențiată, aceștia crezând că puterea se măsoară în numărul de directori pe care îi pot demite, în loc să urmărească interesele comunităților. I-am rugat pe reprezentanților comunităților românești și maghiare din județele Covasna și Harghita să poarte un dialog reciproc mai strâns și am primit promisiuni în acest sens din partea ambelor părți. Din păcate, în ambele comunități pot fi sesizate frustrări nefondate, însă ele trebuie să înțeleagă că azi nu mai poate fi cum era pe vremea lui Ceaușescu, nu mai pot fi aduși aici directori din alte regiuni ale țării. Pe de altă parte, majoritarii din județele Covasna și Harghita trebuie să înțeleagă că în baza competenței, românii au în mod egal acces la funcțiile publice”.\nHaromszek, nr. 5313 - 27.02.2008\nSe întrunește Consiliul Maghiar pentru Autonomie din Bazinul Carpatic\nFarkas Reka Tokes Laszlo, președintele CNMT, a inițiat întrunirea Consiliului Maghiar pentru Autonomie din Bazinul Carpatic. „În urmă cu câțiva ani, în momentul înființării acestui organism, am pornit de la ideea că dacă ne solidarizăm la nivelul Bazinului Carpatic, avem șanse mult mai mari să reprezentăm autodeterminarea maghiară” -a declarat Tokes Laszlo. În momentul înființării organismului, UDMR nu și-a asumat calitatea de membru, determinând în același timp atât Uniunea Maghiară din Voivodina cât și Partidul Coaliției Maghiare din Ținutul de Sus să renunțe. Acum însă, partidele maghiare din Voivodina și Ținutul de Sus sunt dispuse să facă partide din consiliu și să dezbată probleme comune. Consiliul Maghiar pentru Autonomie din Bazinul Carpatic se va întruni în prima jumătate a lunii martie. Deocamdată nu se știe dacă UDMR este sau nu dispusă să se afilieze. „În privința apropierii de UDMR, ne-a descurajat faptul că de la alegerile din 25 noiembrie încoace, Marko Bela oferă răspunsuri contradictorii la apelurile noastre la dialog. Bineînțeles că noi vom invita și UDMR la acest forum” -a declarat Tokes Laszlo.\nHaromszek, nr. 5313 - 27.02.2008\nVizite la nivel înalt\nKuti Janos Din presa din țară am aflat că europarlamentarul Sogor Csaba și Antal Arpad, reprezentantul nostru în Parlamentul român, s-au dus în Kosovo să spioneze, să studieze pe furiș modul în care albanezii au proclamat independența provinciei Kosovo, după care să-l pună în aplicare aici, acasă, în privința independenței Pământului Secuiesc. Rușii însărcinaseră familia Rosenberg și au furat secretul bombei atomice de la americani. Totul iese la iveală. Boris Tadic a venit la timp aici și a demascat viclenia. El a venit de fapt să culeagă informații. A aflat de la președintele Băsescu faptul că s-a reușit împiedicarea proclamării independenței Pământului Secuiesc, în sensul că nu li s-a acordat nici măcar o fărâmă de autonomie secuilor. Problema este că a întârziat, pentru că la noi s-a proclamat deja independența regiunii Kosovo. Președintele Băsescu a venit în Trei Scaune să vadă dacă nu cumva secuii și-au proclamat pe ascuns independența. Între timp, în secret s-a putut întâlni cu vechiul său prieten, Szasz Jeno. S-ar putea să se mai folosească de această relație. A vrut să mănânce gulaș. Se obișnuiește cu mâncarea de pe la noi, deoarece și anul trecut a mâncat același lucru. A fost încântat. Ar fi fost mai bine să fi fost servit cu ciorbă de cartofi. Poate că ar fi cumpărat câteva kilograme de cartofi. Să avem mai puțini, deoarece ni se strică în magazii. Măcar ar putea pune o vorbă la București să nu se mai permită importul. Noi ne-am săturat deja de mâncarea altora. De aproape 20 de ani mâncăm ceea ce se gătește la București. El știe că gulașul comunismului a fost mai bun decât comunismul național de aici. L-au mâncat maghiarii, însă nouă, celor din zonele limitrofe nu ne-au rămas nici măcar firimituri ale drepturilor. S-a realizat egalitatea. Copiii maghiari pot învăța limba română, la fel ca și cei de naționalitate română. Traian Băsescu a fost singurul care a fost de acord ca elevii maghiari să învețe limba în regim de limbă străină. S-a gândit: cine știe ce se va întâmpla? Nici Fidel Castro nu a domnit o veșnicie. Totul se termină odată. S-ar putea întâmpla ca România să recunoască independența provinciei Kosovo sau să ne acorde autonomia. Și atunci va fi binevenit ca în baza principiului reciprocității, elevii români să învețe limba maghiară ca limbă străină. La noi toată lumea spune altceva decât gândește. În zadar afirmă maghiarii că nu vor independență ci doar autonomie. În pofida acestui fapt, despre noi se spune în continuu că am dori separare, independență, revizionism și separatism.\nEuropai-Ido, nr. 5 - martie 2008\nDupă 96 de ani, Kosovo s-a rupt și în mod oficial de Serbia / Legislativul de la Pristina a adoptat cu urale declarația de independență Din 1912, Kosovo a fost sub autoritatea vecinului său nordic. Din 1981 încoace, albanezii ajunși în ultimele decenii majoritari în regiune, au luptat mai întâi pentru transformarea patriei lor într-o republică autonomă în cadrul Iugoslaviei, iar după anii 1990, pentru independența Kosovo.\nKosovo, cu o suprafață de 10.877 kmp, se învecinează la nord și est cu Serbia și Muntenegru, la sud cu Macedonia iar la sud-vest cu Albania. Cei aproximativ 2 milioane de locuitori sunt în procent de 92% albanezi, de 4% sârbi și 4% de alte naționalități. 90% sunt adepți ai religiei islamice sunite. În regiune sunt vorbite limbile albaneză, sârbă și turcă. Pristina este capitala.\nEste una din cele mai sărace economii din Europa, a fost considerată întotdeauna cel mai sărac teritoriu al fostei Iugoslavii, cel puțin jumătate din locuitori trăind în sărăcie. Kosovo este bogată în ape minerale însă investitorii o ocolesc de departe. Majoritatea locuitorilor se ocupă de agricultură. Rata șomajului este mare, salariile sunt mici, cel care poate își caută de lucru în străinătate.\n96 de ani: Kosovo în Serbia\nÎn 1912, după primul război balcanic, Kosovoul considerat leagănul statalității sârbe, i-a revenit Serbiei, iar ulterior, după primul război mondial, a devenit parte a Iugoslaviei (până în 1929 Regatul Sârbo-Croato-Sloven). Sârbii care au jucat un rol dominant în noua formațiune statală au vrut să redobândească regiunea și din punct de vedere etnic, asimilându-i sau obligându-i să se mute forțat pe albanezii care atunci se aflau deja în majoritate. În perioada 1945-46, Kosovo a devenit teritoriu autonom, iar în 1963 - teritoriu autonom în interiorul Republicii Socialiste Sârbe. Constituția iugoslavă din 1974 i-a asigurat regiunii o autonomie considerabilă. Deși regiunea aparținea scriptic de Serbia, aceasta abia dacă exercita vreun control asupra ei.\nÎn 1981, majoritatea albaneză kosovară a inițiat o mișcare pentru ridicarea regiunii la rang de republică, însă această mișcare a fost calificată la Belgrad drept contrarevoluție, a fost înfrântă cu ajutorul forțelor de ordine publică iar sute de albanezi au fost aruncați în închisoare. În 28 martie 1989, parlamentul sârb a adoptat o modificare a constituției, care a redus considerabil autonomia Kosovo iar în 28 iunie 1989, președintele sârb Slobodan Milosevici a rostit în fața a milioane de oameni un discurs cu o vădită tentă naționalistă. Drept răspuns, reprezentanții albanezi din parlamentul regional au proclamat, la 2 iulie 1990, Republica Kosovo (pe atunci încă în interiorul granițelor Iugoslaviei). Belgradul a dizolvat legislativul. În 1992, albanezii au ales - tot în mod semilegal - un „parlament” și un „președinte al republicii”, în persoana lui Ibrahim Rugova.\nRăzboi de gherilă, bombardament NATO, înfrângere sârbă\nLa începutul anului 1998, organizația armată a albanezilor, Armata de Eliberare din Kosovo (UCK) a declanșat un război împotriva sârbilor pentru „eliberarea” regiunii, însă forțele sârbe de ordine au înnăbușit brutal lupta de gherilă. Proiectul de pace elaborat, prin angrenarea marilor puteri, în vederea soluționării crizei, a fost respins de președintele iugoslav Slobodan Milosevici iar armata iugoslavă a demarat înființarea Kosovoului pur sârbesc din punct de vedere etnic. După eșecul negocierilor, în 24 martie 1999, NATO a început să bombardeze Iugoslavia. La 10 iunie, Belgradul a acceptat condițiile. În regiunea din care sârbii se refugiau din calea represiunilor albaneze au intrat forțele internaționale de menținere a păcii, dirijate de NATO, KFOR iar administrația a fost preluată de misiunea ONU. Rezoluția 1244 adoptată la 10 iunie 1999 de Consiliul de Securitate al ONU recunoștea suveranitatea Iugoslaviei asupra Kosovo și în același timp prevedea înființarea unei autonomii însemnate pentru regiune.\nLa finele anului 2005, finlandezul Martti Ahtisaari, însărcinat special al ONU, a început o misiune în scopul stabilirii statutului definitiv al Kosovo. La începutul anului 2006, între sârbi și albanezii kosovari au început tratative care au eșuat.\nPartea sârbă nu a acceptat proiectul lui Ahtissaari, proiect care, în opinia Belgradului, privează Serbia de 15% din suprafața teritorială și îi modifică arbitrar hotarele recunoscute în plan internațional. În 8 noiembrie 2006, în Serbia este anunțată o nouă constituție, care califică Kosovo drept parte inalienabilă a țării.\nPremierul kosovar Hasim Thaci a jucat un rol definitoriu în pregătirile pentru transformarea regiunii într-una independentă și în proclamarea independenței ei.\nSe știu prea puține despre bărbatul transformat din lider de gherilă în politician cu zâmbet larg, mereu elegant.\nCe este cert: Hasim Thaci s-a născut la 24 aprilie 1968 într-un mic sat, Brocna, situat în zona de centru a Kosovo, Drenica. Pe când studia filozofia și istoria la Universitatea din Pristina, a devenit activist împotriva sârbilor iar în 1991 a fost ales lider al asociației studenților albanezi.\nAflat la începutul carierei sale de tânăr intelectual, în 1995 a plecat în Elveția - acolo trăiește una din cele mai numeroase comunități albaneze vest-europene -, continuându-și studiile de istorie și politologie la Universitatea din Zurich. A părăsit apoi orașul elvețian pentru ca în 1997 să devină Șarpele, unul din cei mai cunoscuți lideri ai UCK-ului condus de Ibrahim Rugova, părintele ideii independenței Kosovo.\nEl a fost cel care a reprezentat UCK la tratativele de pace purtate în 1999 la Rambouillet, în apropiere de Paris, iar atitudinea sa a fost una dură: nu a fost dispus să semneze acordul de soluționare a situației din Kosovo deoarece acesta nu prevedea organizarea unui referendum privind soarta regiunii din sudul Serbiei. La vremea respectivă, în Kosovo trăiau de trei ori mai mulți sârbi decât azi însă albanezii erau și pe atunci în majoritate.\nS-a petrecut totuși ceva. După câteva discuții prelungi cu Madeleine Albright, pe atunci ministru american de externe, Thaci s-a reîntors în Kosovo, a discutat câteva zile cu tovarășii săi luptători, după care a zburat înapoi la Paris și a semnat acordul. Acesta tot nu a putut însă intra în vigoare deoarece președintele iugoslav Slobodan Molosevici nu retrăsese din Kosovo forțele polițienești și militare sârbe.\nA urmat apoi bombardarea, timp de 78 de zile, de către NATO, a Serbiei, care a dus la predarea Belgradului, după care Thaci a apărut ca un adevărat politician (este adevărat că încă în uniformă de camuflaj).\nCu timpul, Thaci a schimbat hainele. În costum, la cravată, a înființat Partidul Democrat din Kosovo (PDK).\nEfectul de domino\nParlamentul de la Pristina a anunțat sâmbătă ruperea Kosovo de Serbia. Cele mai mari puteri occidentale sprijină transformarea regiunii locuite în majoritate covârșitoare de albanezi într-una independentă, ele subliniind în același timp că acest caz nu poate servi drept model pentru alte teritorii care aspiră la separare.\nAlbania a fost prima care a salutat independența Kosovo\nPremierul albanez Sali Bersiha a declarat: de acum înainte va privi la ziua de 17 februarie ca la ziua „renașterii” patriei sale Kosovo.\nProclamarea independenței este un „eveniment important” pentru Kosovo - astfel a apreciat ministerul britanic de externe pasul parlamentului de la Pristina. După cum a arătat purtătorul de cuvânt al Foreign Office, este așteptată o declarație oficială luni, după consfătuirea de la Bruxelles a miniștrilor de externe din cadrul UE.\nPreședintele ceh a atras atenția asupra pericolului „efectului de domino” provocat de independența Kosovo. Într-o declarație făcută unei stații TV pragheze, Vaclav Klaus a arătat: în Europa de după cel de-al II-lea război mondial, proclamarea unilaterală a separării, „un astfel de pas, este fără precedent”. În urma acestuia, exemplul kosovar ar putea fi urmat și în alte țări ale lumii - a arătat el. După cum a adăugat Klaus, Republica Cehă se va alătura poziției majoritare adoptate în cadrul UE în problema privind recunoașterea Kosovoului independent.\nEuropai-Ido, nr. 5 - martie 2008\nKosovo, sau cinica prefăcătorie istorică\nStoffan Gyorgy Toți maghiarii susțin ideea ca Ungaria să recunoască independența Kosovo. Nimeni nu discută, nu întreabă și nu cercetează însă dacă aceasta este legitimă sau nu.\nA fost odată o țară frumoasă, mare, în care trăiau mai multe popoare iar unul dintre ele era cel care o întreținea, era legiuitorul ei. Menținea ordinea, îndrăgea și apăra meleagul, una din cele mai frumoase părți de țară. Până într-o zi când a început să se strecoare un alt popor, care în schimbul unor bani puțini și a câtorva pahare de pălincă muncea foarte mult. Și-a construit biserică și i-a cerut un preot țării în care locuise până atunci și de unde s-a strecurat aici. Conducerea țării nu a observat că încetul cu încetul, cei care s-au strecurat aici ajunseseră să fie mai mulți decât locuitorii indigeni. Ei nu mai cereau, în schimb revendicau din patria celuilalt popor. Și nu puțin. Au incitat la revoltă și o a treia etnie, care li s-a alăturat, pentru că, zice-se, locuitorii indigeni le-au luat drepturile. A venit apoi o zi tristă de iarnă, în care cele două popoare s-au adunat împreună și au hotărât să ia de la proprietarul de drept pământurile care li se cuvin… Și le-au luat.\nEste greu de stabilit azi despre ce popoare și ce pământuri am vorbit, pentru că în decurs de 100 de ani este pentru a doua oară că se întâmplă așa ceva în Europa. Este adevărat că în ultimul caz nu marile puteri ci un popor mic a decis în legătură cu apartenența pământurilor străvechi ale unei alte națiuni…\nDacă aș fi malițios, aș spune: așa le trebuie, cel puțin află și ei ce este Dumnezeul albanezilor… Pentru că și din pământul nostru au destul. Dar nu sunt malițios… Pentru că mă doare ceea ce am pierdut la fel cum îl doare și pe sârb ceea ce a pierdut… Singura diferență este că sârbul își va redobândi ceea ce a pierdut, pentru că își iubește patria iar dacă vine vorba de națiunea sa, nu se scindează!… Dacă înțelegeți despre ce vorbesc.\n","date":"04-04-2008","img":"","permalink":"https://axaneamului.ro/posts/magazine/axa-i/8/traduceri-din-presa-de-limba-maghiara-din-romania/","series":["AXA ANUL I"],"tags":["Sub lupă"],"title":"Traduceri din presa de limbă maghiară din România","youtube":""},{"author":"Centrul European de Studii Covasna – Harghita","categories":["Politică","Istorie"],"content":"Sub motivația înființării unei „regiuni etnografice independente”, caracterizată de trăsături specifice culturale, etnice și religioase, disputată de Casa de Habsburg și Principatul Transilvaniei în perioada 1541-1867, începând cu anul 1994, lideri politici și cultici ai minorității maghiare din țara noastră, sprijiniți vectorial de segmente naționalist-extremiste ale unor organizații culturale, istorice și cultice autohtone, din Ungaria și diasporă, acționează în mod concertat în vederea „autonomizării” teritoriului românesc respectiv, localizat de cei în cauză pe aliniamentul Tisa - Apuseni - Mureș.\nAcțiunea de autonomizare „Partium”, periclitând unitatea și integritatea teritorială a țării, se constituie în amenințare la adresa siguranței naționale, potrivit articolului 3, literele „a”, „h” și „I” din Legea nr. 51/1991 și reprezintă o încălcare a articolului 15, punctele 8 și 12 din Tratatul de înțelegere, cooperare și bună vecinătate între România și Ungaria.\nn. ns. totodată este încălcată și prevederea finală a respectivului tratat, care stipulează că, „Părțile Contractante sunt de acord că Recomandarea 1201 nu se referă la drepturi colective și nici nu obligă Părțile să acorde persoanelor respective dreptul la un statut special de autonomie teritorială bazată pe criterii etnice”.\nPentru realizarea obiectivului propus (conștientizarea etnicilor maghiari că zona „Partium” are caracteristici istorice și demografice proprii, deosebite de alte regiuni geografice din România, în vederea realizării autonomiei teritoriale pe criteriu etnic), lideri naționalist-extremiști de etnie maghiară din România, sprijiniți de organizații etno-culturale și istorice, și de unele publicații de limbă maghiară, acționează în trei direcții principale:\nI. Crearea unor structuri organizatorice autonomist-separatiste.\nA. „Consfătuirea de autoguvernare din Partium”, organism care grupează primari, viceprimari, consilieri și parlamentari din județele Bihor, Satu-Mare, Maramureș și Sălaj, structurile reprezentative locale în cauză urmând a realiza autonomizarea zonei “Partium” prin trei categorii de mijloace:\n„Inițiază dezvoltarea colaborării dintre autoadministrațiile locale ale regiunii, schimbul de informații, organizând trimestrial prin rotație, cu aportul tuturor celor patru județe din acest ținut, Consfătuirile Autoadministrațiilor din Partium”; „Inițiază contactarea, în scopul schimbului de experiență și a colaborării regionale, cu consilierii și responsabilii din autoadministrațiile vecine din Ungaria și Ucraina Subcarpatică”; „Inițiază colaborarea cu toate organismele autoadministrative și responsabilii organizațiilor din țară, care apreciază necesitatea înființării cât mai urgente a autoguvernărilor locale, beneficiare a unei largi autonomii, condiție indispensabilă pentru dezvoltarea democratică a României”.  n. ns. - aceste trei căi de realizare a autonomiei zonei “Partium” au fost stabilite la cea de-a doua “Consfătuire a autoguvernărilor din Partium”, desfășurată la Simian, județul Bihor, în data de 21 ianuarie 1995.\n„Consfătuirea de autoguvernare din Partium”, ca organism destinat creării structurilor autonomiste, s-a întrunit până în prezent în cinci forumuri (28 octombrie 1994 - Mihăieni, județul Satu-Mare; 21 ianuarie 1995 - Simian, județul Bihor; 17 iunie 1995 - Crasna, județul Sălaj; 30 septembrie 1995 - Colțău, județul Maramureș; 20 iulie 1996 - Oradea, județul Bihor), la ultimul, primarii, viceprimarii și consilierii din zona vizată, angajându-se cu următorul jurământ:\n„Eu, prin voința alegătorilor din (localitate, județ) executor al reprezentării administrației publice, în calitate de (primar, viceprimar, consilier) mă angajez ca, în perioada însărcinării mele cu sarcini publice, respectând prevederile legilor în vigoare, punând toată forța și priceperea mea în folosul public, să reprezint cu demnitate comunitatea mea națională, susținând realizarea dezideratelor cetățenilor din localitatea mea.\nAșa să-mi ajute Dumnezeu!”\nn. ns. - de remarcat, din punct de vedere psiho-istoric, încărcătura naționalist-incitatoare a „legământului”, care face trimiteri directe la „comunitatea națională maghiară” și la cetățeni (fără a specifica “români”) ceea ce, conform regulilor mesajelor propagandistice, induce automat în conștiința colectivă etnică „comunitatea invocată”. Omiterea intenționată a conceptelor de integritate, unitate și suveranitate, atribute fundamentale ale statului român, creează în conștiințele colective o amenințare de destructurare a valorilor în cauză, fenomen generator de încordări interetnice, având în vedere că lezează principii constituționale fundamentale.\nB. „Casa Partium”, organizație cu caracter separatist, creată la 21.09.1996, ca for pan-maghiar regional instituționalizat, care are drept obiectiv central coordonarea luptei maghiarilor, pentru realizarea autonomiei în zona vizată. Organismul în cauză a fost creat în urma unor contacte preliminare între Varga Gabor, liderul mișcării din Bihor, Muzsnay Arpad, coordonatorul celei din Satu Mare și Szekelyhidi Agoston, președintele filialei Hajdu-Bihar (Ungaria) a „Uniunii Mondiale a Ungurilor”, una din principalele organizații neorevizioniste antiromânești (cu sediul la Budapesta) condusă de Csoori Sandor.\nAstfel, la data de 21.09.1996, Varga Gabor, Nagy F. Istvan, Jakabffy Laszlo, Modog Gustav, Kiss Alexandru și Stark Laszlo, s-au deplasat la Debrecen în Ungaria, unde împreună cu o delegație a filialei locale a „Forumului Democrat Maghiar”, au semnat protocolul de înființare a „Societății organizațiilor maghiare din Partium” (n. ns. - supranumită „Casa Partium”), prin care erau reunite “organizațiile civile maghiare, care funcționează în cadrul cultelor, fundațiilor și asociațiilor culturale, istorice, etnografice”, constituite pe principiul etnic.\nn. ns. prin „consens”, s-a hotărât ca în prima fază, în această organizație Să nu fie incluse „autoconducerile locale”, pentru a nu politiza excesiv acțiunile derulate în contextul unor manifestări culturale, istorice sau etnografice, în cadrul cărora inducerea sentimentelor autonomist-separatiste se produce prin educație cu tentă extremist-naționalistă.\nII. Constituirea unor „centre pedagogice de învățământ superior”,\ndestinate pregătirii cadrelor didactice de etnie maghiară, dispuse să educe tineretul și masele în spiritul ideologiei neorevizioniste ungare.\nAstfel, cu ocazia reuniunii conducerii naționale a „Asociației Pedagogilor Maghiari din România”, din martie 1994, s-a hotărât înființarea a trei centre de învățământ la nivel de țară, la Sfântu Gheorghe, Odorheiu Secuiesc și Oradea.\nn. ns. - Conform opiniei lui Tokes Laszlo, “constituirea acestor forme de învățământ este absolut necesară (în zona „Partium” la Oradea și în „Secuime”, la Sfântu Gheorghe și Odorheiu Secuiesc), pentru a putea fi pus în aplicare principiul dublei polarități maghiare”, care prevede realizarea unui echilibru în pregătirea ungurilor din Ardeal, în cadrul celor doi poli - „Secuime” și „Partium”.\nAstfel, la sfârșitul lunii mai 1994, episcopul romano-catolic de Oradea Tempfli Jozsef a realizat o serie de contacte în Ungaria cu Csoori Sandor, președintele „Uniunii Mondiale a Ungurilor” și cu Entz Geza, fostul coordonator al „Oficiului pentru Maghiarii din Afara Granițelor”, cărora le-a solicitat sprijin material și financiar în vederea înființării la Oradea a „Centrului Pedagogic pentru Partium”.\nUrmare a demersurilor întreprinse, „oficiul” menționat a oferit prin Fundația “Illyes” pe care o patronează, suma de 20 milioane forinți, virată sub formă de ajutoare și donații, prin intermediul bisericilor romano-catolice și reformate din Ardeal și Ungaria.\nn. ns. - la inițiativa episcopului Tokes Laszlo, în cadrul „Centrului Pedagogic pentru Partium“, funcționează și o formă de pregătire pedagogică de trei ani, curs fără frecvență, pentru formarea de cadre de naționalitate maghiară, care își desfășoară activitatea în mediul rural din „Partium”. Inițiativa în cauză a fost concretizată prin intermediul vicepreședintelui „Uniunii Pedagogilor Maghiari din România”, Nagy F. lstvan din Oradea, care, solicitând sprijinul Ministerului învățământului din Ungaria în acest sens, a obținut acordul ca această formă de pregătire să fie coordonată de către Institutul Pedagogic din Bekescsaba.\nPeriodic, „Centrul Pedagogic pentru Partium”, organizează cursuri de istorie pentru cadrele didactice de etnie maghiară din România, Slovacia și Iugoslavia, la aceste acțiuni de îndoctrinare ideologică neorevizionistă conferențiind profesori universitari din Ungaria și România, cunoscuți autori ai unor studii și lucrări care susțin „apartenența de drept a Bazinului Carpatic la Ungaria și superioritatea culturii maghiare, creatoare de civilizație în acest areal geopolitic” (Fleisz Janos și Pukret Geza din Oradea, Egyed Akos din Cluj-Napoca, Demeny Lajos și Tudor Kinga din București, Oborni Terez și Visi Zsolt din Pecs etc.).\nn. ns. - în cadrul acestor cursuri de istorie naționalist-extremistă sunt folosite materiale didactice elaborate în acest spirit: cărți, casete video, situații statistice, studii sociologice și etnografice, hărți ale Ungariei Mari, filme „documentare” realizate de către „Uniunea Mondială a Ungurilor” etc.\nIII. Derularea unor acțiuni de autonomizare culturală, prin intermediul unor asociații, ligi, fundații cu caracter istoric și etnografic, destinate să inducă în conștiința etniei maghiare din „Partium” necesitatea orientării acestui teritoriu către structurile statale ale „patriei mamă”.\nPrincipala organizație care inițiază și coordonează aceste activități este „Comisia pentru ocrotirea monumentelor și locurilor comemorative din Partium și Banat”, cu sediul la Oradea, condusă de profesorul Dukret Geza, unul din principalii lideri ai mișcării de autonomizare „Partium”, președintele „Uniunii Carpatine Ardelene”.\nn.ns. - Societatea în cauză, precursoare a celei ce a funcționat și în perioada interbelică a fost realizată în 1993, când „Consiliul pentru Monumente” din cadrul Episcopiei Reformate de pe lângă Piatra Craiului, la inițiativa episcopilor Tokes Laszlo, reformat, și Tempfli Jozsef, romano-catolic, și-a schimbat denumirea în „Comisia pentru ocrotirea monumentelor și locurilor commemorative din Partium și Banat”. De la acea dată, „comisia” este patronată de către cele două episcopii.\nOrganismul în cauză are delegați desemnați în județele Bihor, Arad, Maramureș, Satu-Mare și Sălaj, care organizează și coordonează la nivel local acțiunile dictate de la centru.\nActivitățile „Comisiei” sunt sprijinite logistic și financiar și de alte organizații constituite pe principiul „autonomizării culturale”: „Asociația Culturală a Maghiarilor din Ardeal”, „Uniunea Muzeului Ardelean”, „Uniunea Carpatină Ardeleană”, „Societatea Culturală Ady Endre” din Oradea, „Societatea pentru apărarea monumentelor istorice Kelemen Laszlo” din Satu-Mare, „Asociația Etnografică Kriza Janos” din Oradea etc..\nn. ns. - fondurile financiare necesare activității „Comisiei” sunt asigurate de cele două episcopii din Oradea (reformată și romano-catolică), precum și de organizații și fundații din Ungaria („Oficiul pentru Maghiarii din Afara Granițelor”, Fundația „Illyes”. Liga „Pro-Transilvania”, „Uniunea Mondială a Ungurilor” etc).\n„Comisia pentru ocrotirea monumentelor și locurilor commemorative din Partium și Banat” desfășoară două categorii de activități:\nLogistice:  alcătuirea unei baze informaționale de date scrise și fotografice care să susțină demonstrarea identității regionale distincte a zonei „Partium”; înființarea unor asociații, ligi, fundații, care să susțină activitățile centrului în zona „Partium”.    Educativ-propagandistice:  dezvelirea de plăci comemorative și ridicarea de statui în amintirea unor „personalități culturale și istorice maghiare”, care de-a lungul timpului au luptat pentru refacerea „Ungariei Mari”; reamplasarea monumentelor închinate eroilor maghiari din primul și al doilea război mondial; organizarea de acțiuni închinate sărbătorilor naționale ungare: 15 martie 1848, Ziua Constituției - 6 octombrie, Ziua Ungariei Mari și a Sfântului Ștefan - 20 August etc; inițierea și coordonarea unor simpozioane, colocvii, conferințe pe teme istorice și culturale, în cadrul cărora sunt susținute și „documentate”, principalele teze ale ideologiei neorevizioniste ungare; mediatizarea activităților „Comisiei” și a celorlalte organizații pe care le coordonează sau cu care colaborează în acțiunile de autonomizare a zonei „Partium”, fie prin propriul organ de presă, fie prin intermediul altor publicații; angrenarea tinerilor etnici maghiari în acțiunile specifice „Comisiei”, prin acordarea de premii, burse, organizarea de excursii și tabere în țară și străinătate, în special în Ungaria.    Astfel, pentru anul 1997, organizația în cauză, în colaborare cu cele menționate, angrenate în mișcarea de autonomizare „Partium”, și-a propus inițierea următoarelor activități:\n Sub directa îndrumare a consilierului episcopal al lui Tokes Laszlo, Szilaghi Aladar, se va derula ciclul de acțiuni denumit generic „Anul Familiei din Partium”, la care vor participa active toate organizațiile angrenate în mișcare.\nPlanul activităților respective va fi întocmit de către Episcopia Reformată de pe lângă Piatra-Craiului, în înțelegere cu Episcopia Romano-Catolică de Oradea. Preoții din cele două eparhii religioase au sarcina de a sprijini activ toate acțiunile etnicilor maghiari și de a selecta persoanele propozabile pentru atribuirea „Medaliei Pro-Partium”;\nn. ns. - în scop stimulativ și propagandistic, liderii mișcării de autonomizare din zona vizată, au instituit premii și decorații ce se acordă unor persoane „cu merite deosebite în acțiunile din Partium”. Este și cazul medaliei „Pro-Partium”, decernată până în prezent profesorului Dukret Geza, protopopului Virag Kalman, profesorului Ligetti Zoltan, precum și cetățenilor unguri Liptak Andras, fost rector al Universității „Lajos Kossuth” din Debrecen și Tottosi Istvanne, din cadrul „Oficiului pentru Maghiarii din Afara Granițelor Ungariei”.\n  Organizarea concursului „Oral History”, pentru întocmirea unor lucrări privind „istoria localităților din Partium și Banat”, inițiat sub genericul „Formarea și istoricul localităților noastre”.\nAcțiunea în cauză s-a derulat în cadrul sărbătorilor „Varadinum” - mai 1997, lucrările în cauză urmând a fi trimise până la data de 10 aprilie 1997, „Comisiei pentru Ocrotirea monumentelor și locurilor comemorative din Partium și Banat”, Episcopiei Reformate de Piatra Craiului sau Episcopiei Romano-Catolice de Oradea.\nn. ns. - materialele trimise vor fi publicate în revista „Partium”, iar cele considerate reprezentative vor fi susținute de autori în cadrul colocviilor istorice „Varadinum”.\n Editarea „Ghidului de Călătorie Ardelean”, în urma completării de către etnicii maghiari implicați în mișcarea „Partium”, a unui „Chestionar”. Lucrarea, elaborată prin prelucrarea chestionarelor difuzate, va fi publicată de către editura „Erdly Hirado Lap” - Foaia Ardeleană de Știri, din Oradea.  Analiza direcțiilor de acțiune, trasate de către liderii „mișcării Partium”, permite desprinderea următoarelor concluzii:\n„Autonomie”, „autonomizare”, „separatism”, reprezintă concepte complexe cu conotații anticonstituționale, care nu pot fi documentate ca atare deoarece ele sunt rezultantele unor activități desfășurate în planuri concrete (organizatorice) și ideatice (ideologic-propagandistice), acțiunile în cauză putând fi ușor disimulate datorită unei anumite incoerențe legislative. Conceptele în cauză nu pot fi realizate în practică decât prin derularea în timp a unor procese organizatorice, ideologice și propagandistice, compuse din acțiuni care pot fi situate la limita unei legislații insuficient de clare în definirea infracțiunilor din acest domeniu. În acest context legislativ, „mișcarea Partium” acționează în trei segmente, în aparență disparate: segmentul etno-cultural și istoric, cunoscut cu puternice valențe educative și propagandistice, ușor de manipulat către scopuri neorevizioniste și incitatoare, impactul asupra conștiințelor colective fiind cu atât mai puternic, cu cât în derularea acțiunilor sunt implicate masiv potențele intelectuale și religioase.\nPrin acest angrenaj, care se adresează conștiinței naționale existente în fiecare etnic maghiar, falsificarea istoriei poate crea stări colective de spirit: astfel, diferendul pentru zona „Partium”, teritoriu cu granițe instabile, izbucnit în evul mediu între Casa de Habsburg și principele Transilvaniei Ioan Sigismund Zapolya, în numele disputării coroanei fostului regat ungar dispărut în 1526, a fost transpus în contemporaneitate falsificat și orientat către scopuri neorevizioniste, fiind definit ca „o entitate etno-culturală transilvană, distinctă de celelalte teritorii românești”.\nn. ns. - de altfel, Kiss Karoly, redactor la cotidianul „Jelen” din Arad, analizând fenomenul „Partium”, sugera că acest teritoriu de 22.000 km pătrați, cu personalitate distinctă, situat la granița româno-ungară, ar putea reprezenta „posibilitatea reală a îndreptării greșelii de la Trianon”, prin strămutarea secuilor în această zonă și stabilizarea românilor în teritoriu secuiesc.\n  Segmentul învățământ-educație, în care acționează cu predilecție „cele trei centre de învățământ” (Partium - Oradea, Sfântu Gheorghe și Odorheiu-Secuiesc, subordonate unor instituții similare din Ungaria), orientate către „educarea educatorilor tinerei generații”.\nDe altfel, în ultima perioadă, liderii mișcării „Partium”, preocupați de înființarea unei „Universități a Partium-ului”, au întreprins demersurile necesare pentru transformarea Institutului Reformat „Sulyok Istvan” din Oradea într-o asemenea unitate de învățământ care ar urma să fie separată de biserică și să aibă în componență un număr de 14 facultăți.\n Segmentul organizatoric include deja organismele locale reprezentative din „Partium”, care prin forumuri zonale, gen „Conferința pentru Autoguvernare” și naționale, cum este „Casa Partium”, pot crea sub pretextul „cooperării regionale sau transfrontaliere”, structuri autonomist-separatiste nedeclarate ca atare, dar funcționale.   ","date":"04-04-2008","img":"https://axaneamului.ro/posts/magazine/axa-i/8/partium-sau-despre-iredentismul-maghiar/images/0.jpg","permalink":"https://axaneamului.ro/posts/magazine/axa-i/8/partium-sau-despre-iredentismul-maghiar/","series":["AXA ANUL I"],"tags":["Document"],"title":"PARTIUM sau despre iredentismul maghiar","youtube":""},{"author":"Eduard Țugui","categories":null,"content":"La 27 martie 1918, organul legislativ din Basarabia – Sfatul Țării – vota unirea acestei îndurerate provincii românești cu regatul România. Acesta era un act istoric care readucea acest teritoriu în spațiul etno-cultural românesc, după o „absență” de mai bine de un secol. O provincie necăjită și complexată care a fost supusă unui adevărat etnocid în cadrul Imperiului Rus, Basarabia, din păcate, nu a beneficiat de cel mai „frățesc” tratament în noua entitate politică. În perioada interbelică, Basarabia a fost cea mai prost administrată provincie din toată Europa, iar Consiliul Coroanei s-a grăbit să satisfacă prevederile Pactului Ribbentrop-Molotov în iunie 1940. Cedarea atât de ușoară a unei mari părți din teritoriul țării (să se fi tras măcar un foc de armă!), nemaiîntâlnită în politica internațională, urmată de oportunitatea ratată (adevărat cu concursul Rusiei și a altor jucători geostrategici) odată cu implozia Uniunii Sovietice și destrămarea blocului socialist suscită o întrebare fundamentală – ce sărbătorim la 27 martie? La 90 de ani de la marele eveniment, încercăm să surprindem „moștenirea” acestuia prin prisma relațiilor româno-române la început de mileniu, fără pretenția de a cuprinde aceste relații în ansamblul lor.\nRaportul politico-juridic România a fost prima țară care a recunoscut independența Republicii Moldova, la doar câteva ore după declararea acesteia la 27 august 1991. Au urmat stabilirea de relații diplomatice și o perioadă de euforie exprimată în vizite reciproce a oficialităților de pe ambele maluri ale Prutului, „poduri de flori”, cântece, dansuri și iluzii reapărute în cercuri intelectuale. Nu știm ce însemna la acel moment sintagma lansată de președintele român Ion Iliescu de „cele două state românești”, dar știm în schimb ce însemna îndemnul omologului moldovean Mircea Snegur „să ne ținem de neamuri”. Aceasta însemna o evoluție paralelă a celor două maluri ale Prutului. Iar acțiunile Rusiei în regiune și (in)acțiunile puterilor occidentale au accentuat și mai mult „răceala de familie” care a urmat. Probabil s-a ratat o șansă!\nDupă încheierea acestei „perioade romantice”, cum o numea un politician de la Chișinău, începând cu anul 1994 au urmat patru ani de guvernare agrar-democratică în care relațiile dintre București și Chișinău vor suferi o deteriorare substanțială. Doar o dată cu instaurarea guvernelor ADR, din 1998, se va produce o încălzire care nu a ajuns până la dezgheț, poate și din cauza că a fost de scurtă durată. Victoria zdrobitoare a comuniștilor la alegerile parlamentare din 2001 și crearea guvernului comunist Tarlev au pus capăt speranțelor unei noi apropieri dintre cele două maluri ale Prutului. Spectacolul a început în 2001, odată cu declarațiile ministrului justiției de atunci, Ion Morei, făcute la Strasbourg prin care acesta acuza România de expansionism, prin intermediul Mitropoliei Basarabiei. Au urmat acuzări de susținere a protestelor anticomuniste din 2002 de la Chișinău și declararea atașatului militar român persona non grata. După o scurtă perioadă de încălzire din 2005, întreținută de întâlnirile dintre T. Băsescu și V. Voronin, a urmat isteria tot mai accentuată a celuia din urmă. Isterie exprimată în acuzații, expulzări și tot soiul de potlogării antiromânești cultivate cu migală în laboratoarele sovietice. Nici la București, de altfel, nu s-au succedat, de fiecare dată, doar cele mai filo-basarabene guvernări. Pe de altă parte, România a întreținut relații și a „ajutat material”, unele partide așa-zise de dreapta și unioniste, cu finanțele venite pentru o parte din mass-media. Lucruri plauzibile și recomandabile într-o lume machiavelică. Problema este că aceste finanțări au fost fie adresate nu acelor oameni care meritau (nu neapărat din cauza Guvernului român), fie erau derizorii. De regulă îmbinau (îmbină) ambele afirmații. Ca în 2005 să ajungă în presa de la București și Chișinău informații despre aceste finanțări, legate de delapidări de fonduri… Informații care au fost intens speculate de către comuniștii moldoveni. Se pare că germanii, la timpul lor, au procedat altfel!\nAstăzi nu există un tratat politic de bază între cele două state. Atâta frăție și cordialitate în relația noastră, că nu am fost capabili să consemnăm aceasta printr-un document oficial. Încă de la începutul anilor 90, România, prin Ministerul Afacerilor Externe, propunea părții moldovenești un „Tratat de fraternitate”, Tratat politic de bază care consemna existența a două state românești și, respectiv, relația specială dintre cele două entități. Textul Tratatului ducea la concluzia, camuflată, că poate exista un viitor comun al celor două state. Textul propus de partea română nu a fost acceptat de președintele Republicii Moldova, Mircea Snegur și nici de ministrul de Externe, Nicolae Țâu. Oficialii moldoveni urmăreau convenirea unui text standard, cu accent pe consacrarea statalității R. Moldova și integrității sale teritoriale. Petru Lucinschi, președinte al R. Moldova în perioada 1996-2000, a menținut această poziție și a dezagreat tot atât de mult textul propus de către București, iar problema negocierii Tratatului trecea în planul secund al agendei relațiilor dintre România și R. Moldova.\nReluarea negocierilor privind acest subiect a avut loc în 1997. În condițiile în care pozițiile de fond ale celor două părți erau neschimbate, Bucureștiul a propus o nouă abordare care se inspira din Tratatul de reconciliere istorică dintre Franța și Germania, din 1961 și reprezenta un compromis dintre un „Tratat de fraternitate” și un Tratat politic „clasic”. Chișinăul a acceptat această abordare, lucru care a contribuit la accelerarea negocierilor. Titlul noului document era de „Tratat de parteneriat privilegiat și cooperare între România și Republica Moldova”. Printre prevederile specifice ale noului text sunt de menționat cele referitoare la sprijinul României pentru soluționarea diferendului transnistrean, precum și apropierea R. Moldova de structurile euroatlantice. Tratatul conținea, de asemenea prevederi referitoare la integrarea economică și consolidarea spațiului cultural și spiritual comun. Teza existenței a două state independente românești nu se mai găsea în noua variantă a textului Tratatului, precum nu era menționat nici faptul că textul era redactat în limba română. Acestea pentru a nu „contesta” Legea fundamentală a Republicii Moldova. Parafarea Tratatului a avut loc la Chișinău în luna aprilie 2000, în prezența lui Bodo Hambach, coordonatorul „Pactului de Stabilitate pentru Europa de Sud-Est”. Nu știm care a fost rostul prezenței înaltului diplomat european, dar atunci a indus percepția obligativității semnării documentului de către România ca condiție a integrării europene. Oricum, pe ultima sută de metri, România a refuzat să semneze Tratatul.\nOdată cu venirea Partidului Comuniștilor la putere în Moldova, în frunte cu președintele Voronin, s-au schimbat și variabilele ecuației. Cu prilejul unei reuniuni la nivel înalt, avută loc la Chișinău la 24 ianuarie 2003, partea moldoveană a solicitat începerea negocierilor asupra Tratatului parafat în anul 2000, în scopul îmbunătățirii textului și „rezolvării aspectelor sensibile”. Pe parcursul anului 2003 au avut loc întruniri la nivel de experți, la una dintre ele reprezentanții Republicii Moldova au surprins prezentând un nou proiect de „Tratat de prietenie și cooperare între România și Republica Moldova”, care să înlocuiască textul parafat în anul 2000. Noul proiect conținea prevederi greu de acceptat pentru România. Pornind de la faptul că titlul Tratatului era altul, în noul text erau excluse referirile la „legăturile privilegiate”, cu rădăcini în trecutul istoric ale celor două țări, la „comunitatea de limbă și cultură”, relațiile bilaterale fiind caracterizate drept „de bună vecinătate, înțelegere și cooperare”. Astfel, proiectul avea caracterul unui tratat clasic, lipsit de orice elemente care ar putea particulariza relația dintre cele două state. Oficialii de la Chișinău propuneau, totodată, menținerea „limbii moldovenești” ca limbă de încheiere a tratatului. Acestea au fost momentele care au făcut ca să nu existe nici până astăzi un Tratat politic între România și Republica Moldova. Dificultăți există și în privința semnării unui „Tratat de frontieră” între cele două state. Pentru ultima oară, discuția despre aceste documente a fost reluată în luna februarie 2008 în Ukraina de către șefii diplomațiilor celor două state. Evident că România trebuie să aștepte o schimbare în guvernarea de la Chișinău pentru a parafa și semna documente de o asemenea importanță, precum și pentru a stabili un nou cadru al raportului cu Basarabia. Este însă o eventuală schimbare politică la Chișinău suficientă pentru o relație firească între cele două maluri ale Prutului?!\nDimensiunea economică Relațiile economice, care cresc în intensitate în lumea contemporană, devin un mecanism mult mai important decât orice retorică politică, inclusiv și în contextul unei „apropieri de popoare”. Cât de mult n-ar critica Voronin România și ar invoca, pe de altă parte, darea în exploatare a terminalului petrolier de la Giurgiulești (ca simbol al sporirii autonomiei energetice moldovenești), marele voievod nu a ținut seama (sau poate nu știa) că tancherul petrolier ajuns la Giurgiulești venea încărcat de la rafinăria românească Petromidia. Aceasta este doar o expresie a sudării unei baze economice pe care să n-o poată destrăma nici un discurs analfabet.\nImediat după dispariția lagărului socialist, s-a instituit un comerț la limita legalității dintre cele două maluri ale Prutului. Dacă la București cineva își mai amintește, din Moldova se aducea o gamă largă de produse deficitare pe piața românească – de la becuri electrice până la usturoi și fasole. Deși cu întârziere, guvernele au încercat să faciliteze aceste relații prin încheierea la București, la 15 februarie 1994, a „Acordului de comerț liber dintre România și Republica Moldova”. Se stabileau ușor niște țesături comerciale care au suferit mult de pe urma politicului. În 2002, spre exemplu, tensionarea raporturilor politice s-a reflectat negativ și asupra relațiilor economice dintre cele două țări. România a interzis importul de ouă, carne și tutun din Republica Moldova, motivând că acestea nu ar corespunde standardelor pieței europene, deși nici una dintre cele două țări nu erau membre ale Uniunii Europene. Pierderile pentru producătorii moldoveni, cauzate de această decizie a Bucureștiului, erau considerabile, or, produsele animaliere constituiau aproximativ 15% din totalul exporturilor moldovenești în România. Deși unii experți au văzut aderarea României la UE ca o continuare a diminuării relațiilor comerciale dintre cele două state – cauzată de încetarea Acordului de Liber Schimb – comerțul a sporit și mai mult. Aceasta și datorită noilor relații comerciale ale R. Moldova cu UE. La sfârșitul anului 2007 s-a consemnat un volum al schimburilor comerciale de cca 850 mln $ dintre cele două părți. Iar ambasadorul României la Chișinău, Filip Teodorescu, declara optimist pentru BBC că anul 2008 va marca trecerea la pragul psihologic al unui volum de schimburi comerciale de 1 miliard $ dintre Moldova și România. România a devenit al doilea partener comercial al Moldovei, după Rusia. Dar aceasta nu poate fi suficient pentru o relație „cu pretenții”. Acest comerț este, mai întâi de toate, cu un mare deficit pentru Moldova. Deși acesta permite României să-și echilibreze, cât de puțin, propriul deficit comercial. Piața românească, pe de altă parte, încă rămâne închisă pentru produsele „sensibile” ale exportului moldovenesc. Evident că acum România respectă regulile vamale comune ale Uniunii Europene. Dar a făcut România suficient efort pentru a absorbi, chiar și împreună cu întreaga Uniune Europeană, măcar o parte a producției vinicole moldovenești după ce Rusia și-a închis propria piață în 2006? Acesta ar fi fost cel mai mare ajutor acordat Chișinăului, pentru reducerea dependenței față de Rusia. De ce nu și-a însușit România, sau UE în ansamblu, o asemenea pârghie de control, mai ales că este vorba de doar 300-350 mln $? Doar se importă băuturi alcoolice din America Latină. Întrebări retorice. Dacă România invocă normele europene, atunci trebuie să fie pregătită a înțelege „normele rusești” de care trebuie să țină cont Chișinăul în orice demers diplomatic. Indiferent de cine va fi la guvernare.\nPe de altă parte, România nu este prezentă economic în Republica Moldova. Investițiile românești în Basarabia sunt în valoare de 30 mln euro, care le plasează pe locul 10. Fără comentarii! Ce declarații mai făcea Voronin la adresa României dacă cel puțin jumătate din exportul moldovenesc era absorbit de piața românească și/sau dacă activele deținute de cetățenii și statul român în Moldova erau de cel puțin un miliard de euro?!\nDeziluzia socială Ca și în cazul oricărei relații, este ilustrativă identificarea câștigătorilor și perdanților. Câștigătorii unei asemenea relații pot fi doar forțe interne și externe antinaționale, dar în nici un caz poporul român! Perdanții sunt ambele state românești care pierd din imagine și demnitate. Dar cel mai dureros este faptul că de fiecare dată în istorie cel mai mult are de suferit poporul român, în special cel din Basarabia. Ceea ce se pare că nu a fost înțeles niciodată la București, pentru a nu aminti de Chișinău sau alte capitale, este faptul că Basarabia este un mare potențial care nu a fost niciodată valorificat! Basarabia nu este doar un teritoriu românesc. Basarabia este un suflu românesc care are la bază o populație demnă, care trebuie cultivată! Statul român, a încercat să aibă o relație cu românii din Basarabia, aparte decât cea cu statul moldovenesc. Încă din 1990, tinerii basarabeni beneficiază de burse de studii acordate de către guvernul României, iar unele activități cultural-științifice susținute de același guvern în societatea basarabeană vin să completeze acest suport. Cât de suficiente sunt însă aceste demersuri și care sunt așteptările basarabenilor?\nBasarabenii solicită de la un timp cetățenie română. Este adevărat că solicitările (cca 800.000 de persoane) au crescut în ultima perioadă, când cetățenia română a devenit un „bilet” de muncă în Uniunea Europeană și multe dintre aceste solicitări au puțin în comun cu vocația spirituală. Să mai presupunem că România nu are interesul ca moldovenii să părăsească în masă Basarabia, altfel ar deveni mai dificil de a-l revendica drept pământ românesc, și nu ar dori să faciliteze acest proces fericindu-i cu cetățenia română. Dar oare românii din Basarabia nu ar avea dreptul să beneficieze de aceleași libertăți, inclusiv de deplasare, ca și românii din România! Sau istoria „i-a condamnat” să rămână mereu țintuiți în propria curte și să se plimbe doar prin spațiul ex-sovietic! Realitatea este că cei care vor să ajungă la muncă în Europa, oricum ajung. Atâta doar că nu întotdeauna o fac legal. Iar mulți obțin cetățenie italiană, spaniolă, britanică mai ușor decât cetățenie română. De altfel, basarabenii se comportă în occident mai civilizat decât unii cetățeni români (care pur întâmplător sunt de o altă etnie), informație în caz că guvernul român s-ar teme ca nu cumva basarabenii să știrbească din imaginea europeană a statului. Rusia, ca să vedem încă odată diferența, acordă transnistrenilor cetățenia rusă timp de trei luni de zile! Cum își permit unii politicieni de la București să propună o loterie pentru solicitanții de cetățenie basarabeni, prin care să fie acordate câteva mii de cetățenii? Pentru că nu credem că vor să intre în grațiile lui Voronin.\nOdată ce rămân, în marea lor majoritate, posesori de o singură cetățenie – cea a Republicii Moldova – românii basarabeni fac cozi la consulatul României de la Chișinău pentru solicitarea de vize. Adevărat că România este obligată de normele Europene să aibă cu R. Moldova regim de vize și tot atât de adevărat este că vizele sunt gratuite. Ne dăm seama de politica antinațională a unui general sovietic care și-a încălcat încă odată cuvântul și nu a oferit, după cum promisese, spații pentru încă două consulate – la Bălți și la Cahul. Astfel personalul care muncește acolo este suprasolicitat și de bună seamă are o muncă dificilă. Dar atitudinea… Mai presupunem, plonjând prin „marea politică”, că este o politică deliberată care vizează orizontul anului 2009 când vor avea loc alegerile parlamentare în Moldova și miza ar fi schimbarea de regim, pentru că oamenii stând la cozi înțeleg că Voronin este principalul vinovat. Atâta doar că cei care solicită viza românească sau de tranzit (spre Europa), nemaivorbind de tineretul studios, cunosc deja lucrul acesta. Altul este electoratul comuniștilor, de ce să sufere oamenii aceștia?\nDupă obținerea vizei românești pentru o perioadă de ședere mai lungă în România, basarabenii trebuie să obțină permise de ședere de la Oficiul pentru Străini. Pentru cei care doresc să muncească în România acest permis, plus permisul de muncă și alte cheltuieli aferente îi costă până la 1000 de euro. Pentru comparație, pentru a munci în Rusia, basarabenii au nevoie doar de un bilet la tren, de cca 50 $. Și ei „aleg” Rusia! Cei cca jumătate de million de basarabeni care muncesc în Rusia sunt încă un „argument” în plus pentru aceasta în negocierile în privința Basarabiei. Să nu surprindă pe nimeni când guvernul R. Moldova, altul decât cel comunist, nu va putea avea o politică tranșantă față de Rusia! Între timp, în România sunt aduși muncitori asiatici pentru a acoperi deficitul de forță de muncă existent pe piața românească!\nTaxele sunt mai mici, la obținerea permisului de ședere, pentru studenți. Aceștia, însă, împreună cu potențialii muncitori plătesc, pe lângă alte cheltuieli, și o taxă, numită taxă consulară, în valoare de 60 $. Să fie aceasta recompensa pentru viza gratuită de la consulat! Cetățenii Chinei și ai Indiei, spre exemplu, sunt scutiți de această taxă consulară. Dacă a fost posibil ca 2,5 miliarde de oameni, cât reprezintă împreună cetățenii celor două state, să fie scutiți de o asemenea taxă, oare nu mai era loc și pentru 3,5 milioane de basarabeni? Unde mai pui că aceștia din urmă au părinți, bunici, care și-au dat viața pentru statul căruia îi plătesc astăzi taxe consulare! Acestea ca să elucidăm doar câteva episoade.\nDe altfel, multe lucruri trebuiesc schimbate. Pentru că marii înaintași care votau Unirea acum 90 de ani au avut altceva în vedere!\n","date":"04-04-2008","img":"https://axaneamului.ro/posts/magazine/axa-i/8/relatiile-romano-romane-sau-mostenirea-unui-act-istoric/images/0.jpg","permalink":"https://axaneamului.ro/posts/magazine/axa-i/8/relatiile-romano-romane-sau-mostenirea-unui-act-istoric/","series":["AXA ANUL I"],"tags":["Basarabia noastră cea de totdeauna","Politică","Istorie"],"title":"Relațiile româno-române sau moștenirea unui act istoric","youtube":""},{"author":"Mugur Vasiliu","categories":null,"content":"Un tot mai aspru vânt de neputință bate peste noi în ultimii ani. Un vânt dinspre lașitate spre înțelepciune. Deznădejdea își arată colții – nu doar – ci a trecut la treabă. Cei mușcați ori pleacă spre alte lumi – sau altă lume – ori se resemnează. E un vânt căldicel care îți zdruncină firea – nu mai știi, nu mai poți să-ți amintești dacă a fost sau dacă ar putea fi și altfel. Mai întâi ca o boare, lin îți dă speranță – îți dă clipa în care vrei, crezi că se poate. Ușor, toată puterea ta se risipește în gol, fără urmări – nimeni nu mai este atent la nimeni. Cu timpul îți pierzi cumpătul, și ca o insectă prinsă în pânza păianjenului faci gesturi disperate – tot fără urmări. În cele din urmă, deznădejdea se apropie – e momentul ei: te rupe. Fâșii, zdrențe – fără nici o picătură de sânge. Apoi, nu mai există „apoi”. Deja ai devenit un cetățean onorabil și liniștit al universului. Un univers al nimicului – tot fără urmări, lin, căldicel…\nRareori, mai târziu, îți mai amintești – cum îți doreai o viață cu sens, cum erai pregătit de luptă, ce frumoasă părea ziua de mâine. Nu îți face plăcere, așa că îți alungi… himerele.\nCum ai ajuns aici? Cum nu ți-ai dat seama că nu există ceea ce ți s-a spus cu atâta insistență că ar exista? Cum ai uitat să apui NU, luându-l pe DA cu tine, ca pe un bine universal? Și – mai la urmă – chiar nu se mai poate face nimic pentru salvarea ta – în cazul în care ai mai avea măcar un dram de voință?\nDeznădejdea este lipsa nădejdii, la care poți ajunge printr-o mare dezamăgire – care este reversul amăgirii. Nădejdea și amăgirea la un loc: aceasta este rețeta care duce la neputință. Altfel spus: nădejdea pusă în amăgire. Singurul lucru care mai poate fi făcut este punerea nădejdii la locul ei: în Hristos.\n","date":"04-04-2008","img":"https://axaneamului.ro/posts/magazine/axa-i/8/nadejdea-si-inselarea/images/0.jpg","permalink":"https://axaneamului.ro/posts/magazine/axa-i/8/nadejdea-si-inselarea/","series":["AXA ANUL I"],"tags":["Raportul Orbului","Social"],"title":"Nădejdea și înșelarea","youtube":""},{"author":"George Mihalcea","categories":null,"content":"Cu numai o zi înainte de reuniunea NATO de la București, după ce am făcut nenumărate ocoluri printr-o capitală al cărui centru este blocat de dispozitive de securitate nemaivăzute până acum de români, m-am delectat la sediul redacției răsfoind extrase din presa maghiară din țară. Desigur că nu mă așteptam la vreo schimbare de ton, muzica acestei prese fiindu-mi, de multă vreme, bine cunoscută. În schimb, nuanțele noi sunt mai mult decât interesante, dacă le raportăm la evenimentul internațional găzduit de București și, mai ales, la evoluția regiunii balcanice. În paranteză fie spus, nu am putut să nu remarc trecerea aproape neobservată a unei soluții pe care Belgradul a propus-o pentru rezolvarea, cel puțin pe moment, a situației din statul fantomă numit Kosovo. Aceasta prezenta o mare doză de interes, chiar dacă presupunea deschiderea într-un viitor nedefinit, a unei posibilități de recunoaștere a stării de fapt din provincia pe care mă încăpățânez să o numesc sârbească. Concret, propunerea presupunea o împărțire de tip cantonal a provinciei, în care majoritarii din fiecare canton să beneficieze de o largă autonomie și de putere de decizie. Astfel, poliția, vama și alte elemente ale administrației din zona de nord a Kosovo, ar fi trebuit să fie controlate de comunitatea sârbă. Este mai mult decât evident că decidenții de la Belgrad au mizat pe un anumit realism politic și la fel de evident că, în caz de acord al părților implicate, s-ar fi ajuns la o detensionare a situației din zonă. Cu toate acestea, refuzul a fost pe cât de clar, pe atât de sec – NU SE POATE. Pe un observator atent al ariei balcanice refuzul nu poate să nu îl lase pe gânduri, mai ales dacă știe că nu alta, ci ACEASTA a fost soluția aleasă pentru Bosnia-Herțegovina. De ce acolo s-a putut și în Kosovo nu se poate, este o altă mâncare de pește. Fără a mai despica firul în patru, e clar că există cercuri de putere care nu vor să se ajungă la pace între părțile implicate, menținerea potențialului exploziv justificând, pe mai departe, menținerea controlului militar și civil în defuncta Iugoslavie. În acest context, revin la presa maghiară din România care, spre deosebire de majoritatea mass media românești, analizează conform rețetelor proprii tot ce se întâmplă în Kosovo. Astfel, un anume Sylvester Lajos îl desființează pe Dimitri Rogozin, ambasadorul Federației Ruse la NATO, cel care a implicat în problema independenței mafia albaneză a drogurilor, jignind, vezi doamne, establishment-ul occidental, ca și când diplomatul rus ar putea avea vreo apăsare din această cauză. Așa cum spuneam într-un editorial precedent, stimabilul Sylvester Lajos ar trebui să stea de vorbă cu un vameș sau cu un polițist italian nu mai mult de cinci minute și va afla că, într-adevăr, zona cea mai coruptă și mai infestată de practici mafiote din Europa este Kosovo. Este posibil, totuși, să greșesc, deoarece kosovarii au un mare rival în adunătura separatistă de la Tiraspol, dar asta e altă poveste. Mai zice d-l Lajos că albanezii din Kosovo sunt niște biete victime ale asupritorilor sârbi, dar nu scoate o vorbuliță despre teroriștii UCK ai lui Hashim Thaci. În schimb, conchide că, de acum, ochii ageri – remarcați batjocura – ai politicienilor români ar trebui să fie direcționați nu numai asupra autonomiei autorităților europene, ci și asupra autodeterminării sârbilor din Kosovo. În aceeași foaie, „Haromszek”, alt așa-zis jurnalist, Farkas Reka, stă de vorbă cu deputatul Antal Arpad, cel care a fost prezent la parodia independenței de la Pristina. Onor Arpad plesnește de satisfacție că i-a văzut pe albanezi fericiți, în timp ce sârbii din nordul provinciei plângeau. Mai remarcă el că, spre binele său și al celor care îl însoțeau, a avut noroc în zona sârbească, întrucât mașina sa avea număr de România, ceea ce ne spune multe despre mărețul curaj de sorginte turanică al personajului. Finalul interviului este apoteotic, întrucât dă lecții politicienilor români despre cum ar trebui să fie abordată situația din Kosovo și anunță operațiunea de lobby în parlamentul european în sprijinul autonomiei ținutului secuiesc. Cum este și normal, nu va fi omis în operațiune nici celebrul episcop Tokes Laszlo, la rândul său proaspăt europarlamentar. Ce trebuie să înțeleagă din toate astea românii cu mintea întreagă, e limpede. Chiar dacă minoritarii maghiari își mai nuanțează limbajul, nemaivorbind de o divizare a Transilvaniei, nu vor ezita să folosească până și cel mai mic prilej pentru a-și îndeplini visurile pe care se bazează construcția unei ipotetice Ungarii Mari.\n","date":"04-04-2008","img":"https://axaneamului.ro/posts/magazine/axa-i/8/rasfoind-presa-maghiara-din-romania/images/0.jpg","permalink":"https://axaneamului.ro/posts/magazine/axa-i/8/rasfoind-presa-maghiara-din-romania/","series":["AXA ANUL I"],"tags":null,"title":"Răsfoind presa maghiară din România","youtube":""},{"author":"George Mihalcea","categories":["Politică","Kosovo","SUA"],"content":"Așa, ca prin minune, după câteva zile de aproximativă efervescență, subiectul Kosovo a cam dispărut din primele pagini ale publicațiilor scrise, ca și din timpul de maximă audiență al rețelelor de radio și televiziune. Ce mai contează că sârbii din provincie nu recunosc autoritățile de la Pristina, ce mai contează că, la Belgrad, peste un milion de oameni au protestat în stradă împotriva ciuntirii patriei lor… Mass media au devenit extrem de cuminți pentru că, nu-i așa, interesele Unchiului Sam și ale trusturilor transnaționale trebuie protejate. Principiul este cât se poate de simplu. Dacă ceva, sau cineva, există, asta se întâmplă numai dacă o spunem noi. Altfel spus, dacă onoarea Unchiului Sam și a celor care au fost atât de obedienți încât să treacă peste tratatele și înțelegerile internaționale existente, ba chiar și peste propriile angajamente, dacă onoarea acestora, așadar, trebuie reperată prin tăcerea noastră, în loc de știri despre ce se întâmplă în provincia sârbească Kosovo, noi vom spune povești strălucitoare despre lenjeria intimă a starletei cutare, vom bârfi despre divorțul de zeci de milioane de lire sterline al lui Paul, gloriosul membru al celebrei trupe THE BEATLES, sau, mai aproape de noi, despre revolta părintească a altui om cu onoarea nereperată, d-l Traian Băsescu, supărat pe nemernicia presei care a descoperit că fiica onorabilului, recent unsă ca politician, e defectivă de limba română. În fond, pe acest din urmă subiect, tristețea nici nu ar trebui să fie așa de mare, câtă vreme avem o întreagă cohortă de demnitari români, de la chiar domnul președinte și până la parlamentari și miniștri, care au făcut cariere înfloritoare în ciuda certurilor cam dese cu gramatica pârdalnică a limbii române. Ba, deseori, și locatarul din Palatul Victoria se sufocă la folosirea pronumelui relativ sau a articolului posesiv-genitival. La urma urmei, ca să nu mai fie discuții, domniile lor pot, de pildă, că așa vrea mușchii lor, să promoveze o lege prin care greșelile lor de limbă să devină norme gramaticale și cu asta basta. Pe urmă, vorbind tot de mass media, îi putem condamna pe chinezi pentru ororile din Tibet, că este corect din punct de vedere politic, lăsându-i în plata Domnului pe sârbii din nordul provinciei Kosovo… Și totuși, unele evenimente scapă de sub control, iar atunci, cu toată jena, ele intră, chiar dacă numai pasager, în atenția agențiilor de presă. Astfel, nu a putut fi trecut cu vederea recentul eveniment petrecut la Kosovska Mitrovica, unde sute de sârbi revoltați au ocupat cu forța sediul tribunalului din oraș, în semn de nesupunere civică față de autoproclamatele autorități republicane de la Pristina. A urmat un asalt al polițiștilor și forțelor ONU, soldat cu zeci de răniți de ambele părți, dublat de acuzații nedovedite că rebelii sârbi ar fi folosit arme de foc. Ulterior, foarte conștiincioasele forțe al ONU s-au retras din oraș, lăsând locul de ocupanți pentru unitățile KFOR, conduse, evident, de americani, acestea amenințând că vor reacționa dur față de alte demonstrații. Astfel, se dovedește, a câta oară, că nu poți râvni la autodeterminare decât cu aprobare de la Washington și că ONU nu mai este nimic altceva decât o cutie de rezonanță a intereselor americane. La fel s-a întâmplat și în Uganda, unde triburile rivale s-au măcelărit sub ochii căștilor albastre, după cum tot la fel s-au petrecut lucrurile și în Bosnia, unde sârbii, croații și musulmanii s-au măcelărit fără ca onoratele căști albastre să intervină. Tot ele se aflau și în Kosovo, atunci când mujahedinii albanezi ai lui Thaci au ars pâna la temelii zeci și zeci de biserici și mănăstiri ortodoxe. Deloc ciudat, relatările despre eveniment de pe canalele mijloacelor de comunicare occidentale au fost foarte zgârcite în imagini, conform atitudinii care a devenit simptomatică, anume aceea de a minimaliza amploarea unor manifestări ostile față de ceea ce d-l Bush proclamă că este bun și moral. Oricum, a devenit din ce în ce mai evidentă comportarea imperială a unor cercuri care, dacă le este atinsă onoarea, fie și cu o floare, și-o reperează singure. Vechiul cântec al lui Bob Dylan, compus în perioada marilor mișcări antirăzboinice din SUA, “With God on our side”, “Cu Dumnezeu de partea noastră”, expresie a revoltei împotriva crimelor săvârșite la adăpostul principiilor democratice, este mai actual ca oricând.\nDincolo de toate acestea, este clar că în Kosovo lucrurile sunt departe de a se liniști și că va mai trece multă vreme până când vulcanul balcanic se va stinge. Mai nou, am aflat și prețul exact al onoarei SUA și, în egală măsură, prețul exact al onoarei corpului de pușcași marini. El a fost dezvăluit de fiul lui Teo Peter, marele muzician român ucis pe o stradă din București de un pușcaș marin de la ambasada americană. 16.500 de dolari americani, aceasta a fost suma finală pe care guvernul de la Washington este dispus să o plătească familiei celui ucis pentru a se considera cu onoartea reperată. După groaznicul accident, nemernicul al cărui nume nici măcar nu merită pomenit, a refuzat orice cooperare cu organele românești de anchetă. Colegii săi de la ambasadă s-au grăbit să-l expedieze acasă la mama lui, iar tribunalul militar american l-a achitat din lipsă de probe că Teo Peter s-ar fi aflat în mașina lovită de bolidul pușcașului marin care nu a acordat prioritate în ciuda semnului de circulație vizibil de la o poștă. Citându-l din memorie pe un jurnalist adevărat, Cristian Tudor Popescu, amintesc că acesta a comparat atitudinea autorităților americane cu aceea a unor coloniști dintr-un continent oarecare, deloc apăsați de faptul că au ucis un băștinaș. În fond, asta a fost artistul Teo Peter pentru ei, un băștinaș… Acum, la București, începe reuniunea NATO, la care va fi prezent și licuriciul suprem George W. Bush. Mă rog Celui de Sus ca, în momentul cuvântării sale, să apară din nou un curcubeu pe care să scrie „Teo Peter=16.500 USD=onoare americană reperată”.\n","date":"28-03-2008","img":"","permalink":"https://axaneamului.ro/posts/magazine/axa-i/7/onoarea-reperata-a-statelor-unite/","series":["AXA ANUL I"],"tags":null,"title":"Onoarea reperată a Statelor Unite","youtube":""},{"author":"Cancelaria Mişcării Conservatoare","categories":["Politică"],"content":" Implicați-vă în viața țării - înființați partide politice, fără a avea nimic în comun cu lumea politică actuală - adică cu crima organizată. Înființați asociații culturale, fundații, asociații civice, care să devină locuri de românism, de promovare a valorilor reale ale poporului nostru, de informare și afirmare a adevărului – și țineți mereu cont că toate acestea sunt posibile numai în afara sistemului actual din România. Uitați tot ce se numește astăzi valoare, în toate planurile. Construiți România voastră, o Românie reală, firească, bazată pe credința în Hristos și pe tradiția românilor. Întoarceți-vă mai mult fiecare spre el însuși și deschideți-vă cât mai puțin spre mascarada continuă care vă îndepărtează pe voi înșivă de viața voastră. Fiți pentru România și, mai departe, puteți fi pentru UE și pentru orice altă uniune - chiar din ASIA. Mai întâi existați – fiți creștini și români, apoi puteți fi orice… Aflați și spuneți tare adevărul! Nu vă temeți să vă rupeți de cei dinaintea voastră – ei sunt întruchiparea minciunii și a înșelării. Nici de UE, nici de ridicol nu vă temeți! Nu vă mai lăsați prostiți de chipurile binevoitoare, de discursurile lustruite și de imaginea fericirii absolute care ar veni de la Europa, de la America sau de aiurea! Uniunea Europeană nu este altceva decât o Uniune Sovietică cu… față umană. Aflați voi înșivă adevărul și dați-i viață, trăiți-l. Cei dinaintea noastră trebuie, în cel mai fericit caz, să fie șterși din istorie - așa cum se întâmplă de obicei cu trădătorii, cu vânzătorii de țară. E vremea voastră – noi am fost păcăliți și ne străduim să îndreptăm lucrurile. E rândul vostru să construiți România – o țară nu a excrocilor, nu a imbecililor sau a vânduților și a slugilor. O Românie a românilor. Ceea ce se petrece astăzi – umilirea continuă a românilor, prin slugărnicia conducătorilor, a întregii clase politice în fața străinilor – este o ofensă adusă potențialului real al poporului. Pe de altă parte, practicarea minciunii publice este o jignire adusă inteligenței. Voi sunteți cei care trebuie să răspundă acestor reale provocări – și nu aceia care sunt produși de sistem, tocmai pentru a-l apăra și care disprețuiesc tot ceea ce este românesc. Apărați demnitatea de a fi român ca pe una dintre cele mai de preț comori ale românilor. Voi sunteți în drept să apărați adevărul. Iar acest lucru trebuie să înceapă acum! Iar conducătorilor clasei politice actuale le spunem:\nPlecați, lăsați locul celor tineri!\nVremea voastră a trecut și sperăm să nu se mai întoarcă niciodată. -- ","date":"28-03-2008","img":"","permalink":"https://axaneamului.ro/posts/magazine/axa-i/7/cuvant-al-miscarii-conservatoare-catre-tineri/","series":["AXA ANUL I"],"tags":null,"title":"Cuvânt al Mișcării Conservatoare către tineri","youtube":""},{"author":"Radu Gyr","categories":["Gyrul"],"content":"Ridică-te Gheorghe, ridică-te Ioane! Nu pentru-o lopată de rumenă pâine,\nnu pentru pătule, nu pentru pogoane,\nci pentru văzduhul tău liber de mâine,\nridică-te Gheorghe, ridică-te Ioane!\nPentru sângele neamului tău curs prin șanțuri,\npentru cântecul tău țintuit în piroane,\npentru lacrima soarelui tău, pus în lanțuri,\nridică-te Gheorghe, ridică-te Ioane!\nNu pentru mânia scrâșnită’n măsele,\nci ca s’aduni chiuind pe tăpșane\no claie de cer și-o căciulă de stele,\nridică-te Gheorghe, ridică-te Ioane!\nAșa, ca să bei libertatea din ciuturi\nși’n ea să te-afunzi ca un cer în bulboane\nși zarzării ei peste tine să-i scuturi,\nridică-te Gheorghe, ridică-te Ioane!\nAșa, ca să-ți pui tot sărutul fierbinte,\npe praguri, pe prispe, pe uși, pe icoane,\npe toate ce slobode-ți ies înainte,\nridică-te Gheorghe, ridică-te Ioane!\nRidică-te Gheorghe pe lanțuri și funii!\nRidică-te Ioane pe sfinte ciolane!\nȘi sus, ca lumina din urma furtunii,\nridică-te Gheorghe, ridică-te Ioane!…\n(Închisoarea Aiud)\nȘbilțul roșu Ziua-ntreagă, noaptea-ntreagă,\nfoamea, oftica și moartea\nvin cu șbilțul să culeagă\nca hingherii, să-și ia partea.\nZiua toată, noaptea toată\nlucră șbilțurile roșii\nînșfăcând de beregată\nflămânziții, zdrențuroșii.\nMă! Eu, astăzi. Tu, poimâine.\nĂla peste-o săptămână.\nLațul vrea mereu alt câine –\nnu ne iartă, nu ne-amână.\nZiua-ntreagă, noaptea-ntreagă,\nșbilțul roșu-și cere partea.\nStrașnic știu să mai culeagă\nfoamea, oftica și moartea.\nÎndemn la luptă Nu dor nici luptele pierdute,\nnici rănile din piept nu dor,\ncum dor acele brațe slute\ncare să lupte nu mai vor.\nAtunci când inima ta cântă,\nce-nseamnă-n luptă-un braț înfrânt,\nce-ți pasă-n colb de-o spadă frântă,\ncând te ridici c-un steag mai sfânt?\nÎnfrânt nu ești atunci când sângeri\nși nici când ochii-n lacrimi ți-s,\ncele mai crâncene înfrângeri\nsunt renunțările la vis.\nRugăciune Dă-i fetiței mele, Dimineață,\ntălpi cu care lipăi prin verdeață,\ntril de ciocârlie-ascuns în gușă,\nzburda veveriței jucăușă,\nlângă ușă.\nCireșar, dă-i zmeura cunună,\nzâmbet de caisă și căpșună,\nfă-i calești din fluturi și rădvane,\nși din crini pantofi și lampioane\ndiafane.\nPune-i Basm, pe zodie lăstunii,\nscutură-i în vis găteala lunii,\nadu-i Sânzienele să-i coase\nscrânciob de mătase-n chiparoase\nsomnoroase.\nȘi tu, Cântec, suie-mi-o lumină\npe-o lăcustă lină, cristalină,\ndu-mi-o bob de rouă prin glicină\nși din floare-n floare mi-o așază,\nca o rază!.\nCrezul Puneți-mi lanțuri și cătușe\nsă sune scrâșnetul hain\nși mii de lacăte la ușe,\neu cum am fost, așa rămân.\nSurpați asupra-mi munți și ape,\nputeți chiar să mă spânzurați.\nCu grele, negre târnăcoape,\ncredința nu mi-o sfărâmați.\nTârâți-mă, de vreți, sub șanțuri\nși îngropați-mi trupul stins.\nEu simt ca Făt-Frumos, din lanțuri\nputeri adânci de neînvins.\nPuteți să năpustiți tot iadul\nca să mă frângă până-n miez.\nEu stau în viscole ca bradul\nși tare, tare ca un crez.\nCrez Cred într-unul Dumnezeu,\nTatăl ziditorul,\ndar mai cred și-n neamul meu,\nînfrățit cu dorul.\nCred în sfinți, dar și-n voinici,\ncred în flori și-n cremeni,\ncăci tăcuții mucenici\ncu haiducii-s gemeni.\nDar mai cred că într-o zi,\naspru, din furtună,\nneamul meu se va trezi\ncu securea-n mână.\nȘi-atunci ierte Cel din cer\nliftele spurcate,\ncăci prin sânge și prin fier\nne-om croi dreptate.\nCred într-unul Dumnezeu,\nTatăl ziditorul,\nce-a-nfrățit în neamul meu\nsfântul crez cu dorul!\nMormintele Sapă, camarade, sapă…\nAu venit alți morți pe drum.\nFrunți de ceață, ochi de fum,\npentru viermi și pentru groapă.\nAlte cruci, pe alt colnic,\ntot mai multe, tot mai dese,\nluna grea să le apese\ncu zăpezi de borangic…\nToarnă glod, varsă argilă,\nadu crucea de molid,\ncasca spartă - ciob de blid -\npune-o-n vârful de șindrilă.\nSapă, sapă înainte,\ncu sudoarea pe grumaz…\nSapă pentru camarazi\nreci și vinete morminte.\nSapă, sapă. Bezna cade.\nToarnă viermi, zvârle noroi\nPeste ochii mari și goi,\nsapă, sapă, camarade…\nPune râme peste vis,\npune lut pe mâini de ceară,\nmâinile ce dezmierdară,\nmâinile care-au ucis…\nCopil bolnav Puiul Radului, de rouă,\naromind a busuioc,\nde opt zile, ba de nouă,\narde-ntr-un pătuc de foc.\nA venit o rândunică\nsă mi-l vadă cum zăcea\ncu tristeți de tufănică\nși cu lâncezeli de stea.\nO lăcustă se închină,\niar crăițe și furnici\nse tot roagă, în grădină,\npentru mâinile lui mici.\nDouă lebede ca mierea\nși-un pisoi de pluș lunar\nplâng încet lângă durerea\nunui leagăn de cleștar.\nNumai dumneata, molatic\nurs de vată, stai sub pat,\nclatini capul, gânduratic,\nspre tăticul supărat,\nparc-ai vrea să treci de praguri\nși la piept s-aduci, nătâng,\nstupii toți cu mierea-n faguri,\ntoată zmeura din crâng,\ntoate crengile din crâng.\nLădița cu jucării Târgul arde. Fum vâscos și zgură\nle simțim ca un nisip în gură.\nAlergăm curbați pe baionete,\nțopăie pe streșini flăcări bete.\nAzvârlim grenade. Târgul arde.\nVinele plesnesc ca niște coarde,\nsângele e un ciocan și bate,\nbate lung în tâmplele-asudate.\nO „rafală” îl aude și-i răspunde\ncu ciocanele-i de cremene, rotunde…\nTârgul arde. Năvălim în moarte,\nprintre ziduri cu olane sparte.\nCasele aleargă prin băltoace,\nîși smulg părul, se-nvârtesc buimace\nȘi-și aruncă-n iadul dimineții\ngeamurile, ușile, pereții…\nIzbucnim, urlând, într-o ruină,\ncu priviri haine de jivină,\ncu frunți tulburi, cu grenada-n mână…\nZăngănind, cad cioburi în țărână.\nNe împiedicăm, năuci, în tindă,\nde-un schelet de jilț sau de oglindă.\nTropăim, murdari, cu ținte grele,\npeste zdrențe negre de perdele.\nGrei, bocancii calcă pe portrete:\npeste-obrajii triști ai unei fete,\npeste-un gând înseninat pe-o frunte,\npeste zâmbetul unei bunici cărunte.\nPrintre dinți scuipăm moloz și zgură.\nOchii-ncremenesc într-o spărtură:\npe un fund de ladă sub cenușă,\nun căluț de lemn și o păpușă\ndorm adânc, ca într-o amintire,\nvise de funingine subțire.\nUn căluț olog, fără de roate,\nșchiop, beteag și rupt pe jumătate,\nși-o păpușă care doarme-ntruna\nSomn de Porțelan și păr ca luna…\nÎmpietrim sub bârnele schiloade:\n- Uite o păpușă, camarade,\nuite un căluț uitat în ladă, -\nparc-ar fi păpușa de zăpadă\nși căluțul șchiop, purtat de sfoară\nprin albaștrii ani de-odinioară…\nTârgul arde. O „rafală” toacă.\nFlăcările joacă, joacă, joacă.\nUn căluț de lemn și o păpușă\nsub măcel, sub moarte, sub cenușă…\nOchii au rămas pe fundul lăzii.\nCresc împușcături de-a lungul străzii,\nca un vaiet, altă grindă cade…\n- Uite o păpușă, camarade…\n","date":"28-03-2008","img":"","permalink":"https://axaneamului.ro/posts/magazine/axa-i/7/9-poeme/","series":["AXA ANUL I"],"tags":null,"title":"9 poeme","youtube":""},{"author":"Nicolae Georgescu","categories":["Mihai Eminescu"],"content":"Reportajul de la comemorarea din 30 iunie 1926, care urmează, este luat tot din Universul, ziarul care a pregătit cel mai intens evenimentul. Reportaje similare se mai găsesc și în alte ziare, dar, întrucât informația concordă în cea mai mare parte, rămânem la cota unde ne-am fixat. Momentul în sine este cu totul deosebit pentru că ne arată cum și l-a asumat clasa politică românească pe Eminescu în perioada interbelică. Redăm textul și pentru discursurile consemnate (unele dintre ele, doar în rezumat) – dintre care atragem în mod deosebit atenția asupra aceluia al lui Zoltan Franyo, un mare iubitor al lui Eminescu dinspre cultura maghiară, cel care exprimă un punct de vedere extrem de bine cumpănit.\nAm văzut că, în 1931, când va lua cuvântul în chestiune, doctorul Vineș își va motiva ieșirea publică în acest fel: „s-a creat o legendă”, va spune medicul, despre cauza adevărată a morții poetului – și se simte dator să intervină. Rămânem, deocamdată, în legendă – de vreme ce s-a creat – și urmărim reportajul Universului. Este interesant și pentru modul cum am putea prelua, astăzi, elemente din acest ritual intelectual pe care nu numai că l-am pierdut, dar nici nu ne dăm seama, pare-se, că se poate organiza ca atare în ritual.\nComemorarea lui Mihail Eminescu\nPelerinajul la mormântul poetului. Asistența. Serviciul divin. Cuvântările. Adunat în fața Arenelor române din parcul Carol, publicul pornește în procesie la Bellu, la mormântul poetului.\nUn grup de scriitori din jurul revistei „Gândirea” au luat inițiativa să ridice celui mai reprezentativ dintre poeții și cugetătorii noștri, lui M. Eminescu, un monument măreț în Capitală, și să-i organizeze în fiecare an un pelerinaj la mormânt, în semn de pioasă comemorare. Duminică dimineață s-a făcut comemorarea a 37 de ani de la moartea poetului. Încă de la ora 9 au început să sosească în parcul Carol delegații diferitelor societăți culturale cu drapele și coroane de flori naturale, precum și numeroși intelectuali, admiratori ai nemuritoarei opere a poetului.\nLa mormântul poetului La ora 10 s-a format un cortegiu impunător care a pornit spre cimitirul Bellu. La mormânt, de cu vreme ardeau lumânări. Prin îngrijirea sufletelor pioase mormântul fusese împodobit cu flori. Cei doi tei înfloriți ce străjuiesc în jurul mormântului îmbălsămau aerul. Sub chipul lui Eminescu, reliefat pe piatră, printre coroanele de flori ce-o împodobesc, se puteau citi, turnate în bronz, versurile: „Reverse dulci scântei/Atotștiutoarea,/Deasupra-mi crengi de tei/Să-și scuture floarea./Ne mai fiind pribeag/De-atunci înainte/Aduceri aminte/M-or troieni cu drag.”\nPelerinii sosind aici au luat loc pe aleile din jurul mormântului și episcopul Comșa al Ardealului a oficiat parastasul.\nAsistența În asistență am remarcat pe d-nii: Vasile Goldiș, ministrul cultelor, cu d-na, I. Lupaș, ministrul sănătății publice, general Moșoiu, fost ministru, A. C. Cuza, deputat, Nichifor Crainic, secretar general al ministerului cultelor, Ion Zelea Codreanu, deputat, Corneliu Moldovanu, Aristide Demetriad, Cezar Petrescu, M. Negru, O. Han, Șt. Dumitrescu, Alfred Moșoiu, C. Ardeleanu, Mircea Rădulescu, Zoltan Franyo, președintele soc. scriitorilor maghiari „Andrei Ady”, Iuliu Wajtick, vicepreședintele acestei societăți, Ladislau Pogany, directorul ziarului „Temesvary Hirlap”, Tiberiu Faskerti, dr. Erno Gara, de la ziarul „Keleti Ujsag”, M. Szendrey, directorul teatrului maghiar, Ion Minulescu, directorul general al artelor, d-nele Xenopol și Aida Vrioni, din partea soc. scriitoarelor române, Sarina Casvan-Pas, căpitan Tomiță, F. Dumitrescu, dr. Mussu, delegat al „Asociației medicilor”, I. Cruțescu, președintele soc. Institutorilor cu o delegație de 20 membri, Perpessicius, A. Bacaloglu și ziariștii: P. Șeicaru, Brănișteanu, G. A. Mitanie, C. Angelescu, C. Soldan și C. Orășanu.\nAu depus coroane și jerbe de flori naturale: „Soc. scriitoarelor române”, „Soc. scriitorilor români”, soc. scriitorilor maghiari „Andrei Ady”, soc. „Eminescu” din com. Principele Carol, Sindicatul ziariștilor, „Uniunea ziariștilor profesioniști”, „Generala” funcționarilor comerciali, „Centrul studențesc bucureștean”, soc. studenților macedo-români, căminul cultural „Principele Carol” etc.\nCuvântarea d-lui general Moșoiu După terminarea serviciului divin, d. general Tr. Moșoiu, președintele comitetului, a ținut prima cuvântare.\nSe împlinesc 37 de ani de la moartea celui care a sintetizat năzuințele spre idealurile cele mai înalte ale românilor de pretutindeni: Mihail Eminescu. Gânduri de pioasă aducere aminte și de recunoștință ne-au adus astăzi la locașul de veci al marelui poet.\nS-au scurs aproape patru decenii de la moartea lui Eminescu și se părea că indiferența acopere cu vălul uitării aducerea-aminte și cinstirea memoriei poetului. A lipsit atât inițiativa oficială, cât și cea particulară, pentru înfăptuirea unui monument în Capitala țării. Abia în toamna anului 1924, tinerii grupați în jurul cercului literar „Gândirea”, cărora le aduc omagiile mele de recunoștință, au luat inițiativa ridicării monumentului, propunându-mi mie președinția comitetului.\nAm luat cu plăcere această sarcină, fiind sigur că voi fi ajutat la îndeplinire de întreaga suflare românească.\nScrierile lui Eminescu au folosit mult la dezvoltarea și educația conștiinței naționale a ostașilor, stimulând în cel mai înalt grad mândria națională. În timpul luptelor celor mai grele din războiul pentru întregire înflăcăram ostașii cu faptele de arme de la Rovine, descrise atât de sublim de genialul poet. Influența lui Eminescu asupra educației morale a ostașilor a fost covârșitoare.\nPrin semnalul de alarmă profetic dat prin „Doină”: „De la Nistru pân’ la Tisa”, Eminescu trasează hotarele de astăzi ale României întregite. El este consacrat ca mare educator și apostol, dascăl de energii și profet al neamului. Ridicându-i un monument în capitală, durăm un altar al cultului recunoștinței față de cel mai mare geniu al neamului.\nCuvântarea d-lui ministru V. Goldiș Comemorarea lui Eminescu este un prilej de aducere-aminte de cel mai mare geniu al neamului nostru. Eminescu, prin gândirea lui înaltă și simțirea-i adâncă, redate într-o formă impecabilă, a pătruns în taina universalității, așezându-ne cu vrednicie în rândul omenirii civilizate.\nAvem datoria sacră să-i eternizăm memoria, prin ridicarea de monumente. Generațiile viitoare trebuie să găsească în doctrina lui sâmburele celui mai curat idealism.\nAtât guvernul cât și societatea trebuie să contribuie la ridicarea a cât mai multe monumente, pentru ca imaginea poetului să fie răspândită în toate unghiurile țării.\nCuvântarea d-lui prof. A. C. Cuza D. prof. A. C. Cuza a vorbit în numele celor cari l-au cunoscut de aproape pe Eminescu.\nAșa cum l-am cunoscut la Iași – începe d. profesor – Eminescu era un aristocrat din naștere, o personalitate de rasă, de gândire și simțire. Acei cari l-au cunoscut din scrieri și-au făcut o părere greșită despre el. În toate împrejurările vieții, Eminescu plutea deasupra vulgarității.\nE nu numai poet, dar cel mai mare gânditor politic al nostru. Scrierile lui cuprind un sistem de cugetare ce trebuie studiat. Era un luptător național, dar în același timp un idealist, în înțeles filosofic. Lumea nu e o realitate, ci ne apare așa cum o vedem prin simțurile noastre.\nEminescu nu era un pesimist. Personalitatea lui s-a țesut în jurul filosofiei lui Kant, Schopenhauer și a celei indice.\nEste eronată părerea că, dacă Eminescu ar fi trăit altă viață materială, și-ar fi modificat sensibil convingerile filosofice ale scrierilor lui. Dacă Eminescu ar fi fost un pesimist în înțelesul vulgar al cuvântului, n-ar fi fost cel mai mare doctrinar al naționalismului.\nAlături de Gh. Mârzescu și Vasile Conta, Eminescu a dus lupta pentru modificarea art. 7 din Constituție.\nD. prof. Cuza, după ce aduce laude comitetului pentru inițiativa luată, spune că trebuie să se instituie concursuri pentru cele mai bune studii asupra operei lui Eminescu și să se verifice ca scrierile lui să nu fie falsificate de cei interesați. În această ordine de idei, d-sa a semnalat faptul că o casă de editură din Capitală, care-și zice „națională”, a suprimat, în toate edițiile, anumite versuri cari redau în mod caracteristic și categoric concepția adânc națională a lui Eminescu.\nCuvântarea d-lui ministru Lupaș D. ministru I. Lupaș, membru al Academiei Române, începe cu cuvintele apostolului Pavel:\n„Aduceți-vă aminte de mai marii, la a căror fapte privind, să le urmați credința”. Printre bărbații cei mai de seamă ai neamului, Eminescu este cel mai mare. Perfecțiunea cugetării și simțirii sale, îmbrăcată în cel mai minunat vers, precum și scrisul său cotidian rămân pildă pentru noi de ce înseamnă arta scrisului. Nouă, celor cari am fost în robie, scrierile lui ne-au adus nădejdea mângâietoare a întregirii neamului. Fapta comitetului e morală, creștinească și națională, meritând toate omagiile.\nCuvântarea d-lui Mircea Rădulescu D. Mircea Rădulescu a vorbit din partea „Soc. scriitorilor români”. Dacă oamenii politici sunt cei care prevăd împrejurările istorice, prielnice pentru dezvoltarea vieții unui popor, scriitorii sunt aceia care pregătesc în mod latent sufletele pentru marile evenimente naționale.\nLa noi scriitorii au fost făuritorii conștiinței naționale. Eminescu, Bălcescu, Delavrancea, pe lângă atâția alți fruntași ai scrisului românesc, au reprezentat mai mult decât existența unor simpli lansatori de curente dadaiste sau expresioniste, ei s-au identificat cu însăși viața neamului, întrupând în forme lapidare și eterne suferințele, frământările, visurile poporului nostru.\nEminescu a închegat într-o formă nepieritoare marele vis românesc „De la Nistru pân’ la Tisa!” zguduind conștiința națională și făcând-o pururea trează.\nDacă misiunea scriitorului nostru în trecut a fost să pregătească și să deștepte o conștiință națională pentru înfăptuirea marelui vis românesc, rostul scriitorului de azi este de o tot așa de mare însemnătate. El trebuie să înțeleagă sensul vremei și să cunoască adâncul vremei în care trăiește. El trebuie să se ridice până la înălțimea vremurilor acestea luminate încă de razele sângerate ale epopeii, și, alături de soldatul care s-a jertfit, să așeze o țară în hotarele etnice. Datoria scriitorului este să ducă mai departe opera începută prin ofranda sângelui și, ca factor de cultură și de apostolat, să propovăduiască pentru înfrățirea sufletelor românești, pentru cimentarea și realizarea deplină a unității naționale.\nCuvântul scriitorilor maghiari din Ardeal D. Zoltan Franyo, președintele soc. „Andrei Ady”, spune:\n„Am venit aici în numele societății „Andrei Ady”, a scriitorilor progresiști maghiari din România-Mare, ca, în semn de omagiu, pe care-l simțim față de cel mai mare poet al patriei, azi în al 37-lea an de doliu, să putem depune și noi modesta noastră coroană pe scumpul lui mormânt. Cu prilejul aniversării morții lui Eminescu, de o amintire atât de tragică, dorim a demonstra că politica păcătoasă din trecut în zadar a pus față în față, ca vrăjmașe, două popoare, între cari viclenia politică a voit să sape o prăpastie de ură. Parcă răsună cu bucurie corul minunat al celor două popoare: la melodia melancolică a doinelor răspunde ecoul străbun al baladelor săcuiești, rotunjoara cuvântului maghiar cu iubire se îmbrățișează cu iedera proaspătă a limbii române.\nȘi atât aici cât și acolo, doi mari morți, două umbre nemuritoare stau de pază acestei fraternități. În acest moment își dau mâna doi poeți străini de limbă, însă înrudiți în soartă, iar noi aici înaintea mormântului facem jurământ, strigând, ca să audă toată lumea: că Voi națiunea lui Eminescu și Noi poporul lui Andrei Ady suntem frați buni. Și până când vom putea lupta cu condeiul, cu cuvântul și cu fapta, nu va fi nici Dumnezeu nici iad care să ne poată separa.\nCuvântul ziariștilor minoritari D. dr. Gara Erno, în numele sindicatului ziariștilor minoritari din Ardeal, aduce prinosul de recunoștință și respect memoriei genialului poet M. Eminescu. Doi studenți au vorbit, unul din partea centrului studențesc bucureștean, iar celălalt în numele studenților macedoneni.\nD. P. Șeicaru, din partea comitetului de inițiativă, mulțumește asistenței care a răspuns la această chemare de a cinsti memoria celui mai mare doctrinar al naționalismului nostru. Asigură pe d. profesor Cuza că se va îngriji comitetul de opera lui Eminescu, spre a nu fi falsificată, și se va înființa un muzeu „Eminescu”\nFestivitatea s-a sfârșit la ora 12.\nȘol.\n Trebuie repetat că acest pelerinaj n-avea cum să fie determinat de amintirile lui Dumitru Cosmănescu publicate cu două zile în urmă. Este efectul unei campanii de presă insistente, susținută de toate ziarele centrale. De asemenea, personalitățile politice și publice prezente au determinat publicul să vină în număr mare. Evident că acești circa o mie de oameni aveau nevoie de o motivație serioasă ca să se strângă în jurul numelui lui Eminescu. În această perioadă (1924-1929) se constituie mai multe grupuri de inițiativă pentru ridicarea unor statui ale lui Eminescu: la București, Iași, Cluj, Sibiu, Sânnicolau Mare – aceste grupuri organizau spectacole și chete publice pentru strângerea banilor necesari unor monumente de acest fel. În toată această perioadă a funcționat principiul banilor mărunți, adică să-și dea obolul cât mai multă lume pentru ca monumentul ridicat să fie resimțit ca popular, ca aparținând tuturor. Statul se dădea la o parte de la asemenea inițiative – sau participa la ele cu partea lui bănească ori cu înlesnirile care-i erau la îndemână: transport gratuit pe calea ferată pentru delegații, o masă simbolică, etc.\nAceste chete simbolice implicau liste, serbări populare, ieșiri directe în stradă și cântece din repertoriul eminescian. Cu deosebire „Mai am un singur dor” s-a cântat până la sațietate de către elevii de toate vârstele, punându-li-se trecătorilor o floare la butonieră ori o cocardă pentru ca, returnate, aceste obiecte să fie însoțite și de contribuția fiecăruia în parte. În cazul special, al lui Eminescu, aceste chete publice le reactualizau pe cele din timpul vieții poetului, când se procedase la fel pentru strângerea banilor necesari traiului și îngrijirii sale medicale.\nPrincipiul banilor mărunți Cine parcurge acest capitol din eminescologie – foarte bogat în atestări documentare dar, de regulă, rezumat, în zilele noastre, de către specialiști, în câteva vorbe decente – înțelege cum s-a fixat imaginea poetului în publicul larg – și nu prea are multe posibilități de a o îndrepta. Momentul este indispensabil și trebuie, măcar în fugă, să ne referim la el. Sunt și numeroase știri de presă, răspândite prin periodicele anilor 1887-1888, dar este, înainte de toate, cartea scoasă de Cornelia Emilian cu scrisorile Henriettei Eminescu de mulțumire pentru banii rezultați din aceste chete. Se intră, astfel, în complicatul laborator editorial al fraților Șaraga, librarii din Iași în jurul cărora s-a concentrat opoziția antimaioresciană imediat după moartea lui Eminescu. Aici scoate A. D. Xenopol ediția Mihail Eminescu: Poezii complecte, în 1893, cuprinzând toate poeziile publicate în timpul vieții de către poet, în ordine cronologică (edițiile Titu Maiorescu publicau numai poeziile din „Convorbiri literare”, excluzându-le pe cele de la „Familia”, și le prezentau într-un scenariu care nu ține cont de cronologia publicării) – mult reeditată după aceea, devenită întreprindere de editor (la ediția a treia A. D. Xenopol declară că nu mai participă la tipărire), devenită cartea populară a lui Eminescu, ieftină, în tiraj de masă, accesibilă mai ales tinerilor. Tot în 1893 Frații Șaraga scot ediția Mihail Eminescu: Diverse. Cu o prefață de I. L. Caragiale (cuprinzând textele acestuia „În Nirvana”, „Ironie” și „Două note”) – cu o parte din proza ziaristică a poetului – și cu o anexă cuprinzând „Diferite acte” oferite spre publicare de către Cornelia Emilian ca să justifice banii strânși prin chetele organizate sub patronajul ei în 1887-1888. Găsim aici mai întâi o „Consultație” a pacientului Mihai Eminescu, datată „14 iulie 1887, Iași” și semnată de doctorii Otremba, Bottez, Filipescu, Negel și Riegler. Medicul lui Eminescu, polonezul Francisc Isac din Botoșani lipsește – și poate că, citind avizul celorlalți, vom înțelege de ce: „suntem de părere că: 1. Să se ducă într-o localitate apropiată de oraș și anume în Tataraș spre a putea fi controlat cât se poate de des de un medic; 2. Să se facă mai întâi un tratament local și după acesta să se reînceapă tratamentul anti-syphilitic.” Medicii voiau, probabil să vadă dacă acele bube supărătoare de pe gambe dispar cu un tratament local – punând, deci, oarecum sub semnul întrebării sifilisul de care era convins Francisc Isac. Asta o putem zice noi, astăzi, dar Cornelia Emilian și lumea căreia i se adresa cartea la 1893 nu avea nici un fel de îndoială asupra consensului tuturor medicilor din județ și din țară în privința bolilor lumești ale lui Eminescu și ale oamenilor mari în general. Urmează „Lista de subscripție”, a cărei motivație o cităm: „Subsemnații elevi și eleve ai școalei de pictură din Iași, voind să venim în ajutorul destinsului poet Mihai Eminescu, îndrăznim a aminti țărei că este de datoria ei ca, în semn de recunoștință pentru prețioasa avere intelectuală ce-i lasă, să-i formeze un fond pentru a-i înlesni mijloacele de trai. În acest scop subscrișii am împărțit 500 de liste pentru subscripțiuni, care aducând câte 20 lei una, în total ar face suma de 10.000 lei. Ca să poată însă contribui țara întreagă, fiecare persoană este rugată să binevoiască a nu subscrie mai mult de 10 bani.” Inițiativa este semnată de: Elena Varlam, Louise Veitzecker, Maria Mihăilescu, Cornelia S. Emilian (fiica Corneliei Emilian), Grigore Scorpan (desigur, viitorul bibliotecar ieșean, editor al lui Eminescu), Ioan Ciucă, Ștefan Toma. Vedem că prin „țară” ei înțeleg poporul/populația – iar intenția este de a crea un fond definitiv, stabil, nu doar de a-l ajuta pe poet de azi pe mâine.\nUrmează un text din „Liberalul”, 18 iulie 1887, despre drumul acestor liste în țară și înapoi, de unde aflăm că la acea dată s-au încasat circa 5.000 lei. Pentru comparație, premiul Năsturel-Herescu al Academiei Române pentru cea mai bună carte tipărită în ultimii 5 ani, premiu pe care C. Mille îl reclama tot prin presă pentru Eminescu, valora 7.500 lei. Urmează alte procese verbale, cu sume noi, semnături, justificări etc. Din banii aceștia Eminescu a mers la Halle, la băi, și-a procurat medicamentele (destul de multe și de scumpe) – și era gata-gata să-și cumpere chiar o casă în Botoșani, cu 4.000 lei, dacă nu fugea în primăvara lui 1888 la București cu Veronica Micle.\nNu aceasta este, însă, cartea scandaloasă, ci următoarea, scoasă tot în 1893, la aceeași editură ieșeană: Mihail și Henriette Eminescu: Scrisori către Cornelia Emilian și fiica sa, Cornelia, 138 de pagini cuprinzând vreo 80 de scrisori, dintre care 5 ale lui Eminescu (de fapt, acestea mai degrabă sunt chitanțe de primire a sumelor expediate, două sunt scrise la dicteul Henriettei și una singură este proprie) iar restul ale Henriettei. Cartea a fost întâmpinată cu rezerve ori cu aspre critici („scrisorile au un cuprins ordinar”, „denigrează”; Titu Maiorescu, în 1902: „sunt caricaturi literare, nu izvoare”, etc.). Acest zguduitor roman epistolar al Henriettei a făcut dâră adâncă în conștiința publică, prin el s-a instituit definitiv imaginea lui Eminescu bolnav de sifilis, a Veronicăi Micle drept cauză a sifilisului (și transmițându-l mai departe, lui Miron Pompiliu, care-i era, cum crede Henrietta, un fel de amant alternativ), a Corneliei Emilian ca „mamă a răniților” care și-a sacrificat timpul și energia pentru a da ajutor. Romanele lui Eugen Lovinescu din anii ’30 ai secolului trecut, care vor face iarăși carieră lungă, se bazează masiv pe ele. Nimeni n-a avut curajul, dintre eminescologi, să editeze separat aceste scrisori și să le comenteze. În 1933, însă, I. E. Torouțiu le integrează în volumul IV din colecția sa „Studii și documente literare”, cu informația minim necesară în note. Pentru aceasta, însă, el își calcă pe principii, deoarece până acum depunea în Biblioteca Academiei Române originalele pentru tot ce publica în volumele sale. De data aceasta el afirmă pentru unele scrisori că „se găsesc în posesiunea d-lui inginer Dimitrie St. Emilian și a doamnei Cornelia Emilian, București, fiul și fiica lui Ștefan și Corneliei Emilian.” (p. 269). În prefață, mai explicit și deosebit de protocolar: „Originalele (…) se păstrează cu evlavioasă grijă de către descendenții familiei Ștefan și Cornelia Emilian, dl. inginer Dimitrie Șt. Emilian și domnișoara Cornelia Emilian, domiciliați în București. Cu aceeași mărinimie care caracterizează acțiunea părinților pentru ajutorarea lui Eminescu în anii săi de suferință (…) ne-au pus la îndemână epistolele Henriettei și ne-au dat informații prețioase, cari lămuresc, prin note, textele respective. Deosebit de îmbucurător este desigur faptul că originalele Henriettei se găsesc în mâini binecuvântate și că posesorii lor nu vor sta la îndoială să le predea Academiei Române, când vor crede momentul potrivit.” (p. XLVIII).\nCu tot acest protocol, scrisorile n-au fost predate Academiei Române și stau și astăzi, probabil, la descendenții mărinimoasei familii Emilian. Doctorul Ion Nica redă, în facsimil, în cartea sa „Eminescu – vis animi”, Ed. Eminescu, 1999, una dintre ele care nu se află în colecția lui I. E. Torouțiu (răspunsul poetului la felicitarea profesorului Ștefan Emilian de ziua sa onomastică, deci scrisoarea – nedată – este din jurul lui 8 noiembrie 1887) – ceea ce înseamnă că a avut acces la această arhivă particulară. Cu totul întâmplător mai găsim o scrisoare din afara acestui lot publicat, și anume cea a Henriettei Eminescu din 20 aprilie/2 mai 1889 către Cornelia Emilian – foarte importantă, prin care sora este dispusă să-l preia pe fratele ei din stabilimentul doctorului Șuțu și să-l îngrijească la Botoșani, având girul doctorului Isac: „Doctorul s-a sfătuit cu iștelalți medici și mi-a zis că va cerca o ultimă idee a sa pe timp de trei luni și dacă nu va reuși a-l aduce în starea normală, apoi îl va așeza el singur la institutul Șuțului.” Scrisoarea se publică în anexă de către G. G. Ursu la studiul său „Eminescu: amiciții și adversități contemporane”, din revista „Limbă și literatură”, Vol. 5, 1961, p. 253, cu nota: „Pusă la dispoziție de D. Șt. Emilian, unul dintre puținii oameni în viață care l-au cunoscut pe Eminescu.” Zicem cu totul întâmplător, pentru că numai dintr-o simplă curiozitate profesională am răsfoit acest tom masiv, de peste 400 pagini, reprezentând producția anuală a Societății de științe istorice și filologice din R.P.R. pe anul 1961, unde se tratează doct despre „marii poeți” Th. Neculuță, Ion Păun-Pincio, etc. – și unde, desigur, întreaga istorie literară este convertită la paradigma crudă a materialismului dialectic și istoric. În acest amestec strălucesc și studii excelente de Tudor Vianu – dar se ascund și asemenea lucruri inedite – iar despre G. G. Ursu trebuie spus că a făcut istorie literară înainte de război și a trebuit, ca să-și continue cariera, să schimbe viziunea după 1944 punând aceleași informații într-o altă viziune, ideologică (el este, între alții, editorul și biograful lui Nicolae Beldiceanu, poet ieșean stimabil, foarte interesant, el urmărind chestiuni de „audiție colorată” în versuri – și experimentând, împreună cu Eduard Gruber, sincretismul simțurilor în psihologie și artă – dar rămas, tocmai prin aceste contribuții ale anilor 1950-1960, un poet minor, aproape nesemnificativ, doar emblemă a poeziei socialiste de la sfârșitul secolului al XIX-lea). Vrem să spunem că aceste scrisori – toate, nu doar selecția operată de editorii lor – au existat, au circulat, au fost cunoscute și din ele s-a putut culege câte ceva de către cei interesați. Dar n-au fost integrate într-o arhivă publică. (Prin anii ’80 ai secolului trecut lucram la revista „Luceafărul” și am fost solicitat, la un moment dat, să merg la un descendent al familiei ca să văd „niște scrisori” – dar dânsului nu i-am inspirat destulă încredere, nici nu mi le-a arătat, a spus în cele din urmă că va vedea ce va face cu ele; prin aceasta vreau doar să semnalez că existau – și că sunt convins că mai există – invitând la recuperarea lor și depunerea spre consultare într-un loc public. La început va fi fost reținerea de a le face publice, apoi teama de a nu șoca – sau cine știe ce alte sentimente, nobile, desigur, în intenție. Cornelia Emilian a fost soția profesorului Ștefan Emilian, coleg și prieten cu Ștefan Micle. Soțiile profesorilor universitari din Iași – între care și Veronica Micle, ba încă ea în primul rând ca soția rectorului – reprezentau înalta societate a intelectualității urbei, dădeau tonul purtării alese, inițiativelor umanitare, înaltelor simțiri și cugetări patriotice ori familiale. Ele au fost scandalizate de-a dreptul când au auzit – apoi au și văzut – că, după moartea rectorului, în august 1879, în loc să-și pună doliu și să-i facă parastasele, soția lui, Veronica Micle, și-a lăsat fetele cu bona și a fugit la București unde s-a afișat cu Mihai Eminescu. Între Cornelia Emilian și Veronica Micle a fost o relație de adversitate totală – și, desigur, o rivalitate pe măsură. Acum, în 1893, după moartea amândurora, doamna și fiica vor să demonstreze că ele l-au ajutat pe poet, nu „Bălăuca” de Veronica – și fac demonstrația cu „acte”, recte: cu scrisorile Henriettei, moartă și ea tot de 4 ani. Mai târziu, în 1933, descendenții nu consideră că a venit momentul potrivit să depună aceste scrisori private într-un depozit public – iar mai apoi lucrurile se amestecă definitiv, probabil lumea uită cu totul cine a fost cutare ori cutare, probabil că ajutorul pare prea ostentativ, oricum strident – cert este că acest tezaur epistolar nu devine public. Poate că viitorul îi rezervă o soartă specială.\nImportant este de știut că scrisorile publicate în 1893 și republicate în 1933 reprezintă o selecție făcută cu scopul de a demonstra ceva. Atenție: este, de fapt, o dublă selecție, pentru că mai întâi sunt numai cele ale Henriettei către binefăcătoarele ei, lipsind scrisorile acestora – iar apoi, dintre acestea, se aleg numai cele care interesează tema. Care este tema? – Mai întâi, boala poetului – care, după descrierile insistente și repetate ale surorii sale, este în mod cert sifilisul așa cum îl înțelege ea. Apoi, desigur, banii primiți în urma chetelor și modul de cheltuire a lor.\n","date":"28-03-2008","img":"","permalink":"https://axaneamului.ro/posts/magazine/axa-i/7/mentalitati/","series":["AXA ANUL I"],"tags":null,"title":"Mentalități","youtube":""},{"author":"Costion Nicolescu","categories":["Cronică Ortodoxă"],"content":"Vorbire și viață Problemele relațiilor interconfesionale au ajuns un subiect aproape obsedant de discuție în zilele noastre. Se depun eforturi, mai mult sau mai puțin sincere, pentru a se crea întâlniri și deschideri sau măcar iluzia lor. La noi cel puțin, în spațiul românesc, ceea ce înainte se trăia simplu, și se rezolva la fel de simplu, conviețuirea celor de religii diferite, atâta câtă era ea, ajunge astăzi să fie vorbire la nesfârșit, fără ca aceste dezbateri să lase să se întrevadă vreun liman izbăvitor. În ciuda aparențelor, pe măsură ce vorbesc, oamenii aparținând diferitelor religii par mai degrabă să se distanțeze, și adesea nu numai unii față de alții, dar, mai grav, și față de ei înșiși. Inflația nu este bună nicăieri. Cei care vorbesc mai mult sunt cei care nu trăiesc. Ei îi instigă cel mai adesea, manipulator, pe cei implicați să scoată sabia, după care, nu o dată, se eclipsează în spatele unor discursuri fățarnic corecte.\nNecesitate La ce bun religia? Cât de actuală este ea astăzi? Este ea resimțită ca liberatoare sau drept constrângătoare de către omul zilelor noastre? În ce măsură ajunge să se raporteze astăzi credinciosul la religia sa, tot mai mult, în termenii plăcerii hedoniste și ai comodității? Mai este omul în stare de sacrificiu sincer și total pentru Dumnezeu? Răspunsurile pot fi felurite, după gradul de trezie spirituală al fiecăruia. Într-un fel, un răspuns îl dă Mircea Eliade atunci când vorbește de existența unui homo religiosus. Este omul general, al întregii istorii. Dar mai este ceva: Dumnezeu există! Ca atare, omul va simți totdeauna, conștient sau inconștient, o orientare polară spre El, un dor de negrăit și presant. Va căuta să și le ostoiască fie într-o căutare singulară, cel mai adesea supusă rătăcirii nesfârșite, fie într-una comunitară, constituită în urma experienței comune, istoric acreditată, a unei religii, care, pe cât se poate, să răspundă cel mai apropiat tensiunilor sale interioare.\nEvoluție sau ierarhie? Există o evoluție a religiilor? Destui istorici ai domeniului par să acrediteze această variantă teoretică. Fetișism, naturism, animism, totemism, magism, idolatrie, politeism, henoteism, monoteism…, iată cam care ar fi câteva dintre treptele scării propuse. Evoluția societății umane ar fi fost însoțită și de evoluția religiei. În fapt, nu este vorba de o evoluție, ci de o ierarhie, provenită din căderi și din urcușuri succesive, diferite. Până astăzi unii sunt idolatri, în ciuda studiilor lor superioare și aprofundate.\nDar în ce fel poate fi afirmată corect o ierarhie a religiilor? Dincolo de convingerea subiectivă a fiecăruia (de tipul nici că-mi pasă, nici că-mi pasă,/ c-a mea e mai frumoasă), s-ar putea afla criterii obiective de apreciere? Poate un om să spună că aparține unei religii, dacă nu-și revendică superioritatea ei doctrinară absolută, prin susținerea unicității valabilității ei integrale? Oare nu calea cea mai corectă și sigură de a se întâlni cu Dumnezeu adevărat din Dumnezeu adevărat o caută omul? Sau poate el rămâne între locuri (într-un soi de no man’s land religios), cu vana senzație sau pretenție că le poate înțelege și cuprinde (mental) pe toate? Cu alte cuvinte ar putea exista un soi de „punct zero”, absolut neutru față de toate religiile? Dacă o fi, este chiar zero, valoric vorbind, căci de acolo el nu s-ar putea explora competent și eficient în jur.\nExistă, totuși, întotdeauna, în om, în sufletul său (venind din suflarea de viață a lui Dumnezeu), dacă este cu adevărat atent la sine, ceva esențial care-i spune ce este bine și ce este greșit. Este ceea ce s-a numit conștiință primară. Pentru corecta deslușire a înțelesurilor ce subîntind lumea aceasta, dată nouă spre comunicare cu Dumnezeu (una dintre tezele dezvoltate teologic de Părintele Dumitru Stăniloae), Părinții Bisericii au ajuns la concluzia că inima trebuie să fie mintoasă, iar mintea inimoasă. Este cu mult mai mult decât o simplă conlucrare între inteligență și sentiment, ci întâlnirea într-o unire mistică ipostatică.\nFatalitate? Este apartenența unui om sau chiar a unui neam la o religie anume un dat fatidic: o binecuvântare sau un blestem? În ce măsură o religie este însușită și asumată conștient de un om sau de o nație? Sau în ce măsură rămâne ea numai o coloratură spirituală arbitrară, datorată statutului geo-politic sau meandrelor istoriei? Și răspunsul la aceste întrebări este dependent de gradul implicării în religia respectivă, al asumării ei.\nCel mai adesea omul are descendențe etnice sau familiale într-o religie, iar un neam rădăcini istorice. Omul se „trezește” (ca să preluăm o bună exprimare țărănească) prin familia sa într-o religie. Neamul și-o revendică istoric. Religia devine nu o dată componentă etnică. Este de dorit o religie națională? Multe intoleranțe provin din instituirea unui (pretins) caracter național al unei religii sau tocmai din lipsa unei religii asumată ca națională? În realitate, o națiune aparține unei credințe, nu invers.\nUnii rămân la stadiul de înscriere molcomă în religia pe care au moștenit-o, fără să se întrebe prea mult asupra ei. O privesc ca pe un dat sau, în cazul mai bun, ca pe un dar. Este, de altfel, o cale recomandată de mulți. Alții doresc să-și realizeze religia și atunci o supun unei minime cercetări critice sincere. Rezultatul unei astfel de analize, duse până la capăt, plecate de la propriile scripturi și de la propria tradiție, ajutate și de comunicarea personală (directă sau livrescă) cu marile personalități duhovnicești, ar trebui să fie ori o asumare totală a religiei respective, ori renunțarea la ea și aflarea unei alteia, care să răspundă mai corect realizării comunicării cu Dumnezeu. Și totuși, în acest din urmă caz, nu poți să intri la raionul cu religii ale lumii și să-ți alegi una după gust și pe măsură, cum ai alege o armură. În final, religia este și un răspuns la un apel exterior (al lui Dumnezeu), care ți se adresează din interior (setea de Dumnezeu venind din chipul Lui, pecete prezentă în orice om). Însă Dumnezeu nu vorbește numai individual, ci și comunitar (istoric, etnic, geografic etc.). Religia nu este o problemă strict individuală, cum încearcă unii să o sugereze, marginalizând-o, ci una primordial comunitară.\nSigur, sunt și „chiulangii”, pentru care problema religiei se pune în termenii comodității (morale, culturale etc.). Dar, o religie care se respectă și care-i respectă pe aderenții ei cere eforturi, exercițiu, purificare, rafinare spirituală, cu un cuvânt necesită asceză. Cel ce caută într-o religie parcurgerea și aprofundarea proprie a unei căi deja deschise de Dumnezeu și lărgite de Tradiție, se va simți mai comod sufletește tocmai într-o asceză exercitată cu mai multă exigență, practicată în deplină libertate.\n„Religii”? Mai multe religii ar vrea să însemne ori mai mulți dumnezei, oarecum echivalenți și concurenți, ori mai multe căi de a-L căuta și de a-L descoperi pe Dumnezeu (Unicul!). Cât timp omul caută numai prin propriile eforturi, această pluralitate poate fi înțeleasă, pusă pe seama limitelor sale. În momentul în care Dumnezeu intervine El Însuși într-ajutor și Se revelează personal, datele problemei se schimbă. Orice neatenție sau alterare a Revelației este vinovată. Dar Se revelează Dumnezeu în aceeași măsură tuturor? Am putea spune că El, fiind Cel Ce este (Ieșirea 3, 14), Se revelează, pur și simplu, în existența Sa pură și simplă, într-o manieră personală accesibilă, după credința noastră. Capacitatea de sesizare a Revelației poate diferi, însă, de la om la om, dar și de la neam la neam (neam poate acoperi determinări tribale, etnice, rasiale etc.). Talanții nu se împart egal, și nu știi niciodată dacă este mai fericit cel cu mulți sau cel cu puțini. Cei dintâi sunt, oricum, mai supuși riscului. Atât câștigurile, cât și eșecurile le pot fi mai mari. Efortul de receptare este și el personal, depinzând de buna „strunire” a voinței (= a o face să alerge cum se cuvine pe strunele adevărului). Dar ceea ce este sigur este faptul că Dumnezeu nu poate să Se reveleze, în nici un caz, în mod contradictoriu. De aceea nici nu pot fi religiile „egale” în momentul în care se contrazic din punct de vedere doctrinar.\nApartenență Pentru omul care-și asumă până la capăt, până la rădăcina ființei sale, o religie, ceea ce înseamnă și apartenența la Biserică (aș evita să spun la „o” Biserică, deoarece nu e vorba de instituții analizabile sociologic, ci Trupul mistic unic al lui Dumnezeu unic), problema se pune în termenii observației asupra sinelui și asupra lumii înconjurătoare. Omul serios poate avea dubii, eventual, în legătură cu capacitatea sa de cuprindere a lucrurilor, dar nu se va îndoi, îndeobște, de cea a Bisericii (în măsura în care a ajuns să o descopere, să o realizeze și să o asume ca a sa), în mersul ei istoric, mereu filtrând și limpezind doctrina, deslușind revelația. Or, după credința creștină, Hristos este Revelația deplină.\nNumai cel bine ancorat în adevărul credinței sale poate fi liber și se poate întâlni cu totală deschidere și disponibilitate cu celălalt. Altfel, el nu este decât un vagabond religios, un pierde-vară al credinței (fierbintele ei - cf. Apocalipsa 3,15), un ins lipsit de credibilitate.\nIdentitate și unitate Coexistă în om nevoia de identitate (personală și de neam) și dorul de unitate originară. Amândouă s-ar vrea realizate prin și în cadrul religiei. Identitatea se dorește afirmată, după cădere, și prin religie proprie (cu determinări, adesea, rasiale sau naționale). În aceste cazuri, nu corectitudinea credinței contează totdeauna în primul rând, ci dorința ca ea să fie deosebită și proprie. Dimpotrivă, în ceea ce privește unitatea, în cazul ei prevalează, pentru credinciosul atent la condiția relației sale cu Dumnezeu, corectitudinea reflectării mesajului divin revelat. În cadrul creștinismului, Catolicismul a încercat să obțină universalul, în timp ce Ortodoxia a încercat să afle soluția echilibrării universalului cu naționalul. Unitatea de tot centralizată catolică ar vrea să subsumeze aritmetic identitățile locale, Ortodoxia ar dori să le promoveze unicitatea unitară, armonizând în cadrul lor universalul, în toate nuanțele sale convergente. În acest sens, Ortodoxia este mai aplecată asupra exprimării personale a universalului, în timp ce catolicii accentuează unitatea ontologică a individualelor. Dar amândouă aceste credințe creștine țin mult la unitate, ceea ce pare să nu intereseze atât de mult Protestantismul, în mod afirmat subiectivist. Ceea ce propune Protestantismul din totdeauna este o Adunare, nu o unire reală.\nEcumenisme și ecumenism Vânturată exasperant în zilele noastre, noțiunea de ecumenism este practic uzurpată în conținutul ei clasic. În general, două sunt tipurile de ecumenism propuse.\nUnul ar fi acela al ecumenismului - ghiveci, în care toate religiile se amestecă de voie, după (lipsă de) gust. Se preconizează ajungerea la o religie sintetică, o struțocămilă mult mai complicată și, până la urmă, mai monstruoasă.\nUn altul este servit după ecuația următoare: ecumenism = relativism + laxism + sincretism. Se susține că toate religiile sunt căi egal revelate și corecte pentru a ajunge la Dumnezeu. Or fi mai multe drumuri (cărări), dar unele sunt rătăcitoare.\nDe obicei, cavalerii cei mai înverșunați ai acestor tipuri de ecumenism, până acum cu producții cel mult debile, sunt dintre aceia neimplicați solid într-o religie sau dintre cei care plutesc în derivă printre religii.\nLa scară mai redusă a creștinismului, au fost lansate în acest veac teorii oțioase, cum ar fi aceea a ramurilor (trunchiul comun al religiei primare creștine a generat ramuri cu egală îndreptățire si valabilitate) sau cea a complementarității (fiecare dintre confesiunile creștine a păstrat „ceva” din credința originară, și toate combinate ar da întregul). Constituie o capcană și concepția că diferitele confesiuni creștine sunt numai forme diferite ale aceleiași religii. Într-o religie serioasă, formele nu sunt aleatorii sau arbitrare, ci acoperă epidermic conținutul doctrinar.\nAr fi totuși copilăresc si iresponsabil să spui că toate religiile (sau o bună parte din ele) sunt egal adevărate și fiecare om religios poate merge-n calea-i la fel de voios și lipsit de griji. Noi păstrăm pentru ecumenism accepția pe care a căpătat-o el în șirul Sinoadelor ecumenice, a toată Biserica. Se intra acolo spre discutarea unor probleme doctrinare sau canonice în divergență și se ieșea cu o doctrină unică lămurită și însușită. Dizidenții nu erau excluși, bineînțeles, de la viață, dar erau considerați ca autoexcluși de la Viață, de la Adevăr, de la Cale, din Biserică, mai pe scurt: eretici. Biserica veche înțelegea să fie coerentă și consecventă. Ea știa să se facă asistată și în acest fel, al Sinoadelor ecumenice, de Duhul Sfânt. Ele rămân până astăzi normative.\nFariseism Dacă tot sunt diferitele religii cam același lucru, de ce nu cedează nimeni? Tocmai pentru că diferențele, cât de insignifiante ar părea ele unora, apar ca esențiale (ținând de esența lucrurilor) celor înscriși asumat într-o religie. Fiecare încearcă să explice celuilalt, mai totdeauna, că deosebirile sunt neesențiale și nesemnificative, dar îi cere totdeauna ca el să cedeze, făcând compromisuri.\nUn Dumnezeu războinic? Scripturile, îndeosebi Vechiul Testament, Îl prezintă pe Dumnezeu ca pe un Dumnezeu al luptei. Domnul este viteaz în luptă (Ieșirea 15,3 - Cântarea de slavă a lui Moise), El întru dreptate judecă și se războiește (Apocalipsa 19,11). Una dintre armele lui Dumnezeu este sabia gurii Lui (Apocalipsa 2,16), Cuvântul (Adevăr și Iubire), așadar. Cuvântul Hristos ne spune fără menajamente inutile: Să nu socotiți că Eu am venit s-aduc pace pe pământ; n-am venit s-aduc pace ci sabie (Matei 10,34). Dumnezeu nu luptă niciodată pentru Sine, căci El nu este niciodată în primejdie. Lupta Sa o dă pentru credincioșii Săi și pentru cei aleși ai Săi (Ieșirea 14,14; Iosua 23,3; Neemia 4,20). Războaiele drepte ale acestora sunt și ale Lui (2 Paralipomena 20,15). Aceasta ar trebui să ne dea curaj și liniște în luptele noastre. Ca Psalmistul, putem chiar invoca ieșirea lui Dumnezeu la luptă în apărarea noastră: luptă împotriva celor ce se luptă cu mine! (Psalmul 34,1).\nUn Dumnezeu al păcii! Dar, cel puțin la fel de mult, Dumnezeu apare ca un Dumnezeu al păcii (1 Corinteni 14,33 - pacea pusă aici în oponență cu „neorânduiala”) Care va zdrobi pe satana (Romani 16,20). El este cu noi, și cu El ne cere Apostolul să ne însoțim (Romani 15,33; 2 Corinteni 13,11; Filipeni 4,9) și să trăim în pace (2 Corinteni 13,11). El sfințește (1 Tesaloniceni 5,23), El ne dă pacea-n toată vremea și-n tot chipul (2 Tesaloniceni 3,16), El este Cel Ce L-a sculat din morți pe Domnul nostru Iisus (Evrei 13,20). El pune-va capăt războaielor până la marginile pământului, arcul va sfărâma și va frânge arma, iar pavezele în foc le va arde (Psalmul 45,9).\nHristos a venit de la naștere vestit ca aducător de pace și bunăvoire pe pământ (Luca 2,14). După Înviere, mesajul dintâi a fost acesta: Pace vouă! (Ioan 20,19.21), pus alături de Nu vă temeți! (Matei 28,5) și Bucurați-vă! (Matei 28,9). Pace, curaj, bucurie - iată triada mirifică și tonifiantă a Învierii. Sigur, bătaia principală a mesajului Învierii este spre pacea interioară, însă și pacea exterioară nu poate surveni decât în urma unei pacificări interioare.\nPacea omului nu poate fi decât în Hristos. Pacea înseamnă ea însăși o biruință mai mare decât orice războire. Hristos a biruit prin pace, omul nu poate birui decât tot așa (Ioan 16,33). Războaiele sunt multe, pacea este unică în substanța ei.\nRăzboi nevăzut Sunt și războaie interioare, nevăzute. În primul rând, războiul cu răul din tine. Numai cine nu-și poartă războiul interior, are timp de cel exterior și îi place, ca atare, să se producă astfel. Războiul interior este cu adevărat necesar si roditor de pace.\nLupta cea bună Sunt „războaie” pe care ești obligat să le porți. Trebuie să porți „război” pentru adevărul dreptei credințe, dar singura armă biruitoare rămâne iubirea. Pare o banalitate. Dar folosirea iubirii în luptă a ajuns cu totul excepțională, banalitatea zilnică fiind lupta fratricidă dezlănțuită. Apostolul neamurilor pare obsedat de ceea ce el numește lupta cea bună, mai ales în Scrisorile către ucenicul său Timotei. Miza acestei lupte, care constă în principal în vestirea Evangheliei (1 Tesaloniceni 2,2) și în mărturisirea dreptei credințe, este eshatologică: Luptă-te lupta cea bună a credinței, cucerește viața veșnică la care ai fost chemat și pentru care mărturisirea cea bună ai mărturisit față de martori (1 Timotei 6,12). La sfârșitul vieții, în pragul înfățișării la tronul de judecată divin, numai cu această luptă „se laudă” Sfântul Pavel, altfel deloc sărac în merite: Lupta cea bună am luptat, călătoria mi-am împlinit-o, credința am păzit-o. (2 Timotei 4,7).\nExperiența propriei lupte, îl face pe Apostol să-i îndemne și pe ceilalți creștini la susținerea ei, îmbrăcându-se în armura luminii (Romani 13,13; a se vedea și Efeseni 6,10-19, unde înarmurarea și înarmarea creștinului luptător sunt redate în extenso), în Iisus Hristos (Romani 13,14, ceea ce se realizează prin botez și prin perpetuarea lui euharistică), întru toate înfățișându-ne pe noi înșine ca slujitori ai lui Dumnezeu (…) în cuvântul adevărului, în puterea lui Dumnezeu; prin armele dreptății (2 Corinteni 6,4.7). Un alt Apostol, Iuda, îndeamnă în același fel: Să vă luptați pentru credința care o dată pentru totdeauna le-a fost dată sfinților. (Iuda 3).\nCu toate că omul, lupta creștinului autentic este cu precădere spirituală (2 Corinteni 10,3-4). Este o luptă ce trebuie purtată, în egală măsură, individual și comunitar: să aud despre voi că stați într-un singur duh, într-un singur suflet luptându-vă pentru credința Evangheliei (Filipeni 1,27).\nRăzboiul exterior Războiul interior este însoțit cel mai adesea de lupte exterioare. Cu necazurile, cu ispitele. Creștinul, datorită condiției sale existențiale alese, este mai expus acestor lupte, ca orice veritabil ostaș aflat mereu în prima linie a frontului. El luptă fie direct, fie prin simpatie si compătimire (Evrei 10,32). El luptă pentru sine, dar mai ales pentru alții. Lupta sa nu face niciodată victime, ci totdeauna încearcă să salveze. Părintele este dator să lupte fără frică, cu nădejde în Dumnezeu, pentru fiii săi duhovnicești (Coloseni 2,1), capul familiei pentru toți ai casei (Neemia 4,14) etc. Este o luptă neostenită, acompaniată de teribile temeri (2 Corinteni 7,5). Izbânda poate fi asigurată numai de conlucrarea cu Dumnezeu, de transparența celui care se ostenește luptând la lucrarea lui Dumnezeu în el (Coloseni 1,29). Miza tuturor luptelor rămâne mântuirea. Nădejdea și încredințarea creștinilor este mai mare în acest sens: vrednic de crezare e cuvântul și de toată primirea; fiindcă spre aceasta ne și ostenim și suntem ocărâți și ne luptăm, că ne-am pus nădejdea-n Dumnezeul cel viu, care este Mântuitor al tuturor oamenilor, mai ales al credincioșilor (1 Timotei 4,9-10). Dar și datoriile lor sunt mai mari.\nRăzboi cu Dumnezeu Cu voie sau fără voie, unii ajung să se războiască cu Dumnezeu. Neglijențe păcătoase te pot aduce în această situare. Suntem avertizați în acest sens: Nu cumva să vă pomeniți și luptători împotriva lui Dumnezeu! (Fapte 5,39). Vremurile din urmă vor fi mai marcate de acest tip de război: Ei vor porni război împotriva Mielului, dar Mielul îi va birui, pentru că El este Domnul domnilor și Împăratul împăraților; și cei împreună cu El, chemați și aleși și credincioși [vor birui și ei] (Apocalipsa 17,14). Va fi timpul unui război (spiritual) generalizat: războiul zilei celei mari a lui Dumnezeu Atotțiitorul (Apocalipsa 16,14). Dar, pentru creștin, tot viitorul este astăzi (vine ceasul, și acum este, spune Hristos - Ioan 4,23).\nÎntr-un fel, se războiesc cu Dumnezeu, fără s-o realizeze, toți cei care refuză să I se alăture: Cine nu este cu Mine este împotriva Mea (Matei 12,30; Luca 11,23). Tertium non datur. Cu puțin mai multă atenție la sine, fiecare poate auzi, ca odinioară Saul, glasul tânguitor al lui Dumnezeu: de ce mă prigonești? (cf. Faptele Apostolilor 9,4). Fiecare e chemat la un drum al Damascului și la o orbire vindecătoare, spre străvedere.\nRăzboaie religioase? Sunt cu adevărat războaiele numite ca atare religioase? Ele sunt, în orice caz, cele care au alimentat o anumită critică destul de acerbă a religiilor în epoca contemporană. Însă, unul dintre Apostoli observa corect: De unde războaiele, și de unde luptele dintre voi? Oare nu de aici: din poftele voastre care vi se războiesc în mădulare? (Iacob 4,1). Sfântul Apostol Ioan este și mai categoric, arătând că satana e cel care amăgește popoarele și le adună la război (Apocalipsa 20,8). O adunare care desface, care risipește.\nRăzboiul armat izbucnește atunci când doctrina, superficial cunoscută, este deturnată în ideologie, iar ideologia se cere aproape inevitabil a fi folosită ca instrument de anihilare și eliminare a celor cu care dorințele de stăpânire despotică intră în coliziune. Practic, în astfel de războaie, motivația religioasă este numai pretext, cauzele imediate, mărturisite sau nu, fiind de altă natură, de cele mai multe ori economică, socială sau politică. Ca în multe cazuri, a avea luptă contra lui a fi: setea de a avea mai mult și mai ușor a unora alimentează exercitarea unor acțiuni exterminatoare mârșave în vederea trecerii în a nu mai fi a altora.\nÎn același timp, și reciproca este adevărată: toate războaiele au un substrat religios, ele demonstrând cu mare evidență depărtarea de Dumnezeu. Până la urmă, orice agresiune este o agresiune împotriva lui Dumnezeu, împiedicare tragică de piatra Hristos (Matei 21,44), lovire iresponsabilă cu piciorul în țepușă (Faptele Apostolilor 9,5).\nOriginea mai tuturor violențelor mai constă și în faptul că omul se face, cu teribilă plăcere, pre sine celuilalt, deodată, procuror, judecător și călău. Există o mare ispită a diabolizării celorlalți, a trimiterii lor rapide în iad. În ciuda numeroaselor avertismente scripturistice, nimic nu I se uzurpă mai mult lui Hristos decât calitatea de Judecător unic.\nCât privește pacea, și cea mai mică, ea își are originea în Hristos, ea nu poate fi decât întru Hristos. Acesta a fost scopul propovăduirii Sale printre oameni (Pe acestea vi le-am grăit pentru ca-ntru Mine pace să aveți - Ioan 16,33).\nStructuri și responsabilități ierarhice În mod normal, orice religie își constituie o clasă sacerdotală, menită să rostuiască și să gireze corectitudinea doctrinei și a cultului aferent. Ea se organizează sub o formă ierarhică. Soliditatea unei religii constă și în temeinicia structurării ierarhiei sale. Acest lucru depinde de măsura în care Dumnezeu este acceptat să se implice în constituirea ierarhiei, asistând-o activ. Practic, pot fi observate două ierarhii. Una instituțională, alta spirituală (aici în sensul de duhovnicească). Ele pot interfera într-o măsură mai mică sau mai mare, dar nu ajung niciodată să se suprapună (situație ideală, paradisiacă). Important este ca cele două ierarhii să rămână într-o legătură cât mai organică și să se potențeze reciproc. Cea duhovnicească rămâne însă sarea credincioșilor, prin ea, mai ales, se lucrează pacea: Aveți sare întru voi și trăiți în pace unii cu alții (Marcu 9,50).\nPână la urmă, ierarhiile sunt cele responsabile sau chiar vinovate de derapajele războinice în raportul dintre religii. Acestea au loc îndeosebi atunci când clasa sacerdotală ajunge să fie o castă în căutare de privilegii de tot felul. Dar tot ierarhiile pot avea și meritul principal al păcii. Ele trebuiesc stimulate de credincioși în această direcție: Dar vă rugăm, fraților, să-i aveți în cinste pe cei ce se ostenesc între voi și sunt mai-marii voștri întru Domnul și vă dojenesc; și pentru lucrarea lor să-i socotiți vrednici de prisoselnică iubire. Fiți cu pace între voi (1 Tesaloniceni 5,12-13).\nÎn principiu, mai toate religiile preconizează o dispoziție pașnică față de străinii de ele, mai ales când sunt monoteiste, când acceptă un Dumnezeu unic al tuturor.\nLa bază, lucrurile repetă în mic pe cele de la vârf. Ciocnirile, petrecându-se între persoane sau între grupuri mici de aderenți, se pot stinge mai lesne. De aceea este de dorit o credință unică: ea ar lipsi pe cei războinici de o serie de pretexte, iar fără pretexte multe porniri belicoase ar arde mocnit, până s-ar stinge, fără să mai izbucnească.\nLa fel de gravă este și abandonarea de către creștin a calități sale clericale generale (în fiecare om există componenta potențială a preoției universale), față de el însuși și față de cei din jur. El capătă atunci o dispoziție războinică.\nDesprinderea clerului de poporul credincios, abandonul fals și formal elitist al turmei de către păstori, infuzarea de porniri violente printre aderenți generează și multe din numeroasele pusee anticlericale. Din păcate, anticlericalismul pare să fie o modă eternă, foarte adesea fără justificări obiective suficiente. Sunt, desigur, unii care scriu despre cler numai „pe față” (de bine) - mediile eparhiale, dar și alții care scriu numai „pe dos” (adesea chiar pe dos) - mediile intelectualiste rebele. Dar numai cu ochiuri pe față sau numai pe dos nu iese o împletitură ca lumea. Și nici chiar cu „unul pe față, unul pe dos”. Numai modele simpliste și rudimentare. Lucrurile sunt mult mai complexe și trebuiesc analizate fără prejudecăți, sine ira et studio, pentru a li se dezvălui adevăratul conținut și, eventual, a vindeca rănile. Ierarhia este esențială, în cer și pe pământ. Ea este creștină în măsura în care este o ierarhie a jertfei de sine și a iubirii pentru celălalt. Ierarhia nu este destinată să creeze sau să statueze inegalități, ci să le îmblânzească. În urcușul Scării Sfântului Ioan, nimeni nu este întrebat de rangurile-i vane sau de studii, ci de implicare și rodire, de purificare și de luminare.\nÎncețoșare O proastă alegere religioasă îl lasă pe om cu ochii în ceață, orbit de false extazieri, expus rătăcirii și îmbolnăvirii ființei.\nApoi, este plină lumea contemporană de tot felul de manifestări ale unor fenomene concepute în chip fals ca având caracterul unor „religii” (doctrine spiritualiste ezoterice, unele sisteme politice, diverse sporturi, anumite categorii de muzică, tot felul de hobby-uri etc.). Se confundă patima și o brumă de obișnuințe ritualistice cu religia și cu cultul. Este plină lumea de idolatrii profane păguboase, care deturnează sufletul din drumul său firesc spre Dumnezeu și spre frumusețea Lui aureolară.\nConvergență Convergența religiilor poate fi gândită a fi ontologică și eshatologică. Ea provine din unicitatea lui Dumnezeu (Unul Sfânt, Unul Domn), din apartenența noastră la un singur rai inițial și la unul singur final (Ierusalimul ceresc, prin numele său cetate a păcii). Divergența apare între aceste spații paradisiace, ca o penetrare a iadului în lume.\nCând părintele Rafael Noica afirma, cu bună dreptate, că omul este prin fire ortodox, nu voia să spună că el aparține Bisericii Ortodoxe, ci că este construit spre o dreaptă credință, spre o relație cu Dumnezeu corect dezvoltată. Părintele John Breck (duhovnicesc profesor de Studiul Noului Testament la institutele Sfântul Serghei din Paris și Sfântul Vladimir din New York) spune că nu se poate raporta la alți creștini decât gândindu-se că și ei sunt mai mult sau mai puțin ortodocși (chiar dacă nu aparțin formal Bisericii Ortodoxe), că au păstrat, totuși, câte ceva din dreapta credință.\nConvergența finală și definitivă a religiilor nu va fi decât în eshaton, când toate, de obște, se vor fi luminat desăvârșit. Până atunci, religiile sunt marcate, mai degrabă, de divergență, aceasta apărând ca o ruptură în relația firească cu Dumnezeu, în urma căderii paradisiace, așadar. Omul a plecat de acasă risipitor și se va întoarce acasă, la Dumnezeu, îmbogățit de cicatricile vindecării atâtor răni existențiale, răpus de dorul sânului patern, după ce va fi realizat că experiența istorică, oricât de fascinantă, rămâne pentru el o stare dureroasă și precară de străinătate.\nÎndemn Dacă-i cu putință, pe cât ține de voi, trăiți în pace cu toți oamenii (Romani 12,18). Din păcate nu este totdeauna cu putință și nu ține totdeauna de noi. Hristos a prevăzut asta.\nMoștenire Pace vă las vouă, pacea Mea v-o dau (Ioan 14,27)\nFericirea înfierii Fericiți făcătorii de pace, că aceia fiii lui Dumnezeu se vor chema (Matei 5,9).\n","date":"28-03-2008","img":"","permalink":"https://axaneamului.ro/posts/magazine/axa-i/7/despre-razboaiele-si-pacea-religiilor/","series":["AXA ANUL I"],"tags":null,"title":"Despre războaiele și pacea religiilor","youtube":""},{"author":"AXA","categories":null,"content":"Prin anul 1991-1992, un oarecare bătrân ieromonah Iustin Pârvu (care avea atunci vreo 72 de ani) ridică mănăstire undeva în munte, pe un drum forestier ce se pierde în pădure. Și slujește Sfânta Liturghie sub cerul liber sau într-o magazie de scânduri.\nPărintele Iustin s-a călugărit la 17 ani; în al doilea război al veacului trecut, a fost luat pe front, ca preot militar. După aceea, la vreo 28 de ani, a fost luat la pușcărie, pentru că era Creștin și era Român. A stat acolo 16 ani, iar apoi și-a urmat viața monahală în mănăstirile Bistrița și Secu.\nÎncepând de acum 16 ani, acest om lipsit de orice putere lumească, dar povățuit de Hristos-Dumnezeu prin Sfântul Său Duh, a ajuns să adune în jurul său și să povățuiască o mulțime de credincioși, întemeind o obște creștină — alcătuită din monahi și din mireni uniți, dar nu amestecați — care se lărgește mult dincolo de hotarele așezământului propriu-zis. Și aceasta într-o vreme când obștea creștină, acea adunare a doi-trei în numele lui Hristos (Matei 18:20), nu mai poate fi găsită în „lume”.\n„Prigoane, pușcării, lagăre, temnițe, izolări, înfometări, schingiuiri, umiliri, astea le-am trecut și noi. Nu mai sunt atât de grozave. Dar, prin ce veți trece voi, aceasta nu a mai fost de la începutul lumii până azi. Păi nu vedeți că lumea întreagă e un Pitești uriaș? Dacă până acum slugile diavolului au vrut să ne lepădăm de credință, de Adevăr, ceea ce va urma va fi satanizarea omului. Acum e încă o oarecare pace. Dar vor veni zile când se vor strădui din toate puterile să îndrăcească, să satanizeze omul. Și ei știu de acum cum s-o facă. Și cine și cât se va putea împotrivi îndrăcirii forțate? Aceasta este plinirea cuvântului pe care l-a zis Mântuitorul: «Căci va fi atunci strâmtorare mare, cum n-a fost de la începutul lumii până acum și nici nu va mai fi. Și, de nu s-ar fi scurtat acele zile, n-ar mai scăpa nici un trup, dar pentru cei aleși se vor scurta acele zile» (Matei 24: 21-22). De aceea, nu gândiți și nu vă temeți, n-aveți nici o grijă! N-avem nimic de pierdut, decât viața să ne-o ia.”\nPărintele Iustin\n","date":"28-03-2008","img":"https://axaneamului.ro/posts/magazine/axa-i/7/parintele-iustin/images/0.jpg","permalink":"https://axaneamului.ro/posts/magazine/axa-i/7/parintele-iustin/","series":["AXA ANUL I"],"tags":["Părintele Justin Pârvu"],"title":"Părintele Iustin","youtube":""},{"author":"Centrul European de Studii Covasna – Harghita","categories":["Revista presei maghiare"],"content":"Szekely hirmondo, nr. 6 – 15-21.02.2008\nOpinii. Comunicate\nDacă e marți, e autonomie\nRoman Gyozo Cert este că atunci când aud de autonomie, majoritatea politicienilor și ziariștilor români ar pune imediat mâna pe pistol – dacă ar avea așa ceva. Ei văd… pierderea Transilvaniei, că doar își aduc bine aminte de faptul că înainte de 1918, reprezentanții lor care se agitau în Parlamentul de la Budapesta, în frunte cu Iuliu Maniu de la partidul țărănist, au cerut mai întâi autodeterminare pentru românii transilvăneni, iar mai târziu au început să viseze la înființarea României Mari. Se tem că acest lucru s-ar putea întâmpla și invers, astfel că vor să obstrucționeze din start orice fel de aspirație autonomistă.\nIminenta independență a regiunii Kosovo le-a trezit din nou teama și oricât ar fi România membru UE, nu le-ar plăcea ca regiunea să iasă de sub suveranitatea sârbă. Până și președintele țării, Traian Băsescu, a făcut mai multe declarații pe acest subiect. Asta pentru că exemplul este, nu-i așa, molipsitor, și poate și maghiarimea secuiască ar refuza suveranitatea românească! Deși nu ar dori decât să-și decidă singură viața, adică să aibă o autonomie lărgită. Antal Arpad din Trei Scaune a declarat că regiunea Kosovo ar putea fi, într-adevăr, un exemplu de urmat, că el și colegul său, Tamas Sandor, au decis să le prezinte politicienilor români câte feluri de autonomie există pe bătrânul nostru continent. Vor face acest lucru în fiecare zi de marți, sub forma unor declarații politice.\nPrimul care a vorbit a fost Tamas Sandor, el arătând că în 11 din cele 27 de țări membre UE există diferite forme de autonomie. De pildă în Belgia, germanii au autonomie teritorială, într-o țară în care trăiesc doar 100 de mii de germani, adică 1% din totalul locuitorilor. În zona locuită de valoni, numărul lor este de 71.500, de aceea aici, și germana este – alături de cea franceză – limbă oficială! Pe o suprafață de 854 kmp, germanii au consilii comunitare și un guvern comunitar separat, premier fiind Karl-Heinz Lambertz. În afară de cultură și învățământ, autoguvernarea se ocupă și de colaborarea internațională.\nDa, putem lua ca exemplu și Belgia.\nHaromszek, nr.5303 – 15.02.2008\nPariul pierdut al conducătorilor- Asociația pentru Pământul Secuiesc Deși înființarea Asociației pentru Pământul Secuiesc s-a numărat, zice-se, printre prioritățile UDMR, inițiatorii încercând să obțină prin intermediul ei dezvoltarea economică a maghiarilor – și redobândirea electoratului acaparat de UCM și CNS – Albert Almos și Demeter Janos nu au fost capabili nici după repetatele respingeri ale Tribunalului Sfântu Gheorghe, să întocmească în mod corespunzător documentația privind înregistrarea asociației.\nPotrivit mult lăudatei strategii, organizația anunțată în anul 2007 ar fi trebuit să reprezinte pilonul de bază pe care s-ar fi clădit autonomia teritorial-administrativă a județelor Covasna, Mureș și Harghita. Problema este că după trecerea unui an ne aflăm încă la stadiul de proiect. Probabil că transpunerea în practică va dura o veșnicie.\nDomnilor, trebuie să ne reevaluăm poziția față de această problemă!\nConvingerea noastră este că tergiversarea problemei de către d-voastră este cauza.\nTrebuie să recunoașteți că ai d-stră colegi din județul Harghita sunt mult mai inventivi și mai consecvenți când vine vorba de dezvoltarea economică a Pământului Secuiesc. Este întemeiată nemulțumirea primarului localității Miercurea Ciuc, Raduly Robert Kalman, care, săturându-se de repetatele amânări privind înregistrarea Asociației pentru Pământul Secuiesc și asociindu-se cu Borbely Csaba, vicepreședintele Consiliului Județean Harghita, dorește să mute sediul organului decizional.\nMarton Janos, alegător de pe Pământul Secuiesc / Covasna\nEuropai-Ido, nr.4 – februarie 2008\nMaghiarime transformată în slugă\nCsiki Sandor Dacă ești maghiar și știi prea multe despre istoria Transilvaniei, ia-o asupra ta. Dacă într-o bună zi vei veni la Târgu Mureș – care odinioară purta numele de Târg Secuiesc și fusese capitala Pământului Secuiesc -, istoria te va surprinde și mai tare.\nPentru că dacă în calitate de maghiar liber și cu coloană vertebrală îl vei saluta în limba maghiară pe șoferul de autobuz, pe taximetrist, pe vânzătorul de ziare sau poate pe vânzătorul din magazin, ți se va răspunde de cele mai multe ori în limba română și poate că respectivul te mai și trimite, în gând, undeva.\nPentru că acum și aici, toate acestea sunt deja ceva obișnuit. Degeaba știi tu că în urmă cu mai bine de 30 de ani nu prea auzeai vorbindu-se românește în centrul orașului tău preferat, că toată lumea vorbea limba care a dus la înflorirea acestui oraș. Totul nu ține acum decât de trecut.\nAcea situație s-a schimbat radical. Și vinovat este atât cel pe care ni l-a adus pe cap invazia comunistă și globală cât și cel care își bagă singur gâtul în jugul românesc și se ploconește în fața stăpânilor străini pentru o existență slugarnică.\nTu, cel care ai fost locuitor străvechi al acestei așezări și care ai moștenit de la strămoșii tăi toate pietrele tale de aici, cum te-ai putut coborî până la acest nivel, cum poți îndura fără să te revolți faptul că ești nimicit?\nCum este posibil să trăiești umilit, călcat în picioare și degradat în acest oraș transilvănean în care înaintașii tăi au construit o Biserică Cetate, o Primărie și un Palat al Culturii? Și încă tot tu le ești recunoscător veneticilor care te lasă să trăiești aici.\nCum este posibil ca azi să aplauzi până și faptul că invadatorii sunt dispuși, după ani de zile, să pună pe zidul Palatului Culturii construit de consangvinii tăi o plăcuță cu denumirea lui străveche, în limba maghiară?\nChiar atât de jos ai ajuns? Chiar nu realizezi că ești vlăstarul poporului care a creat o lume în această zonă maghiar secuiască? Oriunde ai privi în centrul orașului tău preferat, ți se înfățișează în fața ochilor urme ale culturii tale.\nȘi atunci de ce te simți tensionat când șoferul de autobuz, taximetristul, vânzătorul, sau funcționarul face scârbit o grimasă dacă i te adresezi în limba maghiară? Și te privește cu atâta scârbă și îți răspunde în limba invadatorilor de parcă i-ar fi luat felia cu untură.\nLucrurile au stat exact invers. El ar trebui să se simtă tensionat. Pentru că el ți-a invadat cultura, el a pătruns în spațiul tău vital, el a aclimatizat comunismul și el trebuie să se adapteze la acel spațiu spiritual în care a picat pe neașteptate.\nCe se vede însă acum? Vezi mai degrabă că secuiul se ascunde, se ploconește și consideră că acolo unde el este locuitor indigen, caracterul său maghiar este ceva ce trebuie ținut ascuns.\nÎn viața publică, maghiarul i se adresează deseori în limba română maghiarului. În sala de ședințe – ridicată de maghiari – a Primăriei, maghiarul se ploconește în limba română. În multe din instituțiile noastre, doar portarul, femeia de serviciu și curierul mai sunt maghiari. Și se bucură până și de pomană.\nDe acum înainte, este permisă predarea geografiei României și în limba maghiară. În schimb, în manualul maghiar nu vei mai putea scrie în limba maghiară Târgu Mureș.\nPloconește-te în continuare, maghiarule secui slugă!\nEuropai-Ido, nr.4 – februarie 2008\nUngaria nu a fost ci nu este…\nStoffan Gyorgy “Ungaria nu a fost și nu este….” – spusese Franz Iosif cu ocazia unei vizite în Ungaria. Zadarnic l-au învățat săptămâni întregi ce trebuia să spună, citându-l pe Szechenyi. A fost o prostie care azi însă a devenit realitate. Ungaria nici nu a fost, nici nu este… A fost doar un vis, doar o încercare grandioasă și stupidă care a început, în țara ciuntită, cu Arpad și s-a încheiat cu Horthy Miklos. Nu este o greșeală că am scris țară ciuntită, pentru că poporul lui Attila, secuii, trăiesc și vor mai fi chiar dacă există printre ei ticăloși miliardari care în schimbul banilor, sar unii la gâtul altora pentru câte o funcție politică, fără a le păsa de dăinuirea națiunii, de viitorul, de revendicările ei autonomiste. Ticăloșilor le trebuie și mai mult iar la Bruxelles ajung mari domni. În Ungaria se petrec azi atâtea josnicii câte n-a văzut lumea de un mileniu. Nu asta este însă mica națiune din Bazinul Carpatic, dar nici celelalte națiuni care conviețuiesc cu noi.\nProblema de bază este impasibilitatea totală a societății din Ungaria față de normele morale. Dacă ar exista intelectualitate ungară și conducere bisericească ungară, protestele puteau fi răspunsul imediat la accederea la putere a forțelor comunist-sioniste. Măsurile întreprinse de actualul guvern, seria de crime comise de acesta, legalizate prin reformarea sistemului sanitar sunt identice, pentru mine, cu mesajul pancartelor de la Ierusalim, din Tel Aviv, care îi îndeamnă pe oamenii de acolo să se mute în noua patrie, Budapesta. Și mai dramatică este însă discriminarea pozitivă care fie trece cu vederea, fie pedepsește cât de ușor se poate toate păcatele țiganilor din Ungaria. Mai explicit: guvernul Gyurcsany face azi ceea ce făcuseră Habsburgii, adică pun două etnii, două națiuni să se împuște reciproc. Șantajează, în spiritul sintagmei „divide et impera”.\nÎn timp ce societatea este preocupată de scandalurile interne, o națiune fascistă din Est, primitivă, care se consideră aleasă și care numără zeci de mii de oameni, se mută în noua patrie, cumpără Ungaria, îi distruge amintirile istorice – așa cum a procedat și în Irak – iar prin șantajul cu țigani ține maghiarimea în frâu, sub presiune, în propria-i patrie. Iar dacă cineva își ridică glasul împotriva infracțiunilor comise de țigani, a justiției, a poliției sau a guvernului, ori este vizitat de fisc, ori moare de tânăr într-un accident rutier sau face brusc o comoție cerebrală… iar dacă este vorba de o organizație civilă, procuratura ia măsuri pentru interzicerea ei! Gyurcsany a anunțat programul „O Nouă Ungarie” pe care, prin măsuri drastice, îl și aplică. În această Nouă Ungarie însă, un singur neam nu mai are loc: maghiarul, care își iubește istoria, trecutul și patria. E fascist, e extremist și antisemit (chiar dacă este evreu!). Este dușmanul progresului, al Europei, al lumii.\nCeva se pregătește în Ungaria, ceva ce se va răsfrânge asupra lumii și va mătura josnicia sionistă, masonică. Plutește în aer, sâsâie și numai că nu explodează. Și nu numai în Ungaria. În toate statele UE – în care lumea și-a dat seama ce înseamnă tratatul de la Lisabona – a pornit ceva de care homalăii, bănoșii fără religie și credință aflați la conducerea UE, liberalii imoralității se tem. Pentru că dacă scânteia ajunge la capătul fitilului, se va termina și cu ei…\nPe lângă toate acestea, și nebunul aflat la celălalt capăt al lumii își ajută prietenii israelieni să atingă sfârșitul, în momentul în care vrea război, în care crede că se poate lupta cu Dumnezeu. Dar nu te poți lupta. Iar actualul Hitler al lumii, Bush, va realiza în curând acest lucru. Pustiirea totală a Americii este inevitabilă și prin asta vor fi recreate toate valorile pe care le calcă în picioare. Națiunile vor trăi în pace și bunăstare, revenind la ordinea pe care nu au mai putut-o urma după umilința masonică franceză. Bush se pregătește de ultimul său război.\nHaromszek, nr. 5304 – 16.02.2008\nViață publică\nTrebuie să se profite de situația din Kosovo / Este necesar să se acționeze în comun\nFarkas Reka Cea mai mare provocare a anului în curs pentru maghiarimea transilvăneană o reprezintă modul în care va profita aceasta de situația creată în urma câștigării independenței regiunii Kosovo” – a accentuat deputatul Antal Arpad care, împreună cu europarlamentarul Sogor Csaba, va pleca la Pristina pentru a fi prezent, duminică, la proclamarea independenței. Ieri, Antal Arpad a formulat două propuneri concrete, considerând că ar fi necesar ca toate organizațiile politice maghiare transilvănene și organizația civilă care militează pentru autonomie (CNS) să acționeze în comun. Liderii organizațiilor de reprezentare a maghiarimii transilvănene ar trebui să se întâlnească și să formuleze o scrisoare pe care să o trimită miniștrilor de externe și ambasadorilor țărilor care recunosc independența regiunii Kosovo. În mod asemănător ar putea proceda, în PE, europarlamentarii maghiari transilvăneni, informându-și colegii – printr-o astfel de scrisoare - în legătură cu faptul că, de decenii întregi, maghiarimea din Transilvania, de pe Pământul Secuiesc, luptă cu mijloace pașnice, democratice, pentru autonomia teritorială, iar dacă recunosc independența regiunii Kosovo – realizată cu prețul multor jertfe și al unor însemnate investiții materiale americane, respectiv europene – în schimb nu sunt dispuși să accepte justețea pretenției maghiare, înseamnă că susțin soluția violentă, ignorând calea pașnică. „Din păcate, marile puteri sunt foarte comode, acordă atenție unei regiuni doar dacă se generează vreun conflict. Prin această scrisoare comună am putea atrage atenția asupra noastră, iar acțiunea unitară ar putea avea o forță penetrantă” – a accentuat Antal Arpad, care s-a angajat să formuleze scrisoarea și să inițieze coordonarea între organizațiile vizate.\nHaromszek, nr. 5305 – 18.02.2008\nProclamarea independenței provinciei Kosovo Parlamentul din Kosovo a adoptat ieri după-amiază, la ora 15:50, documentul privind proclamarea independenței regiunii. Reprezentanții fostei regiuni sârbe au votat în unanimitate independența. Partea esențială a declarației, încă înaintea adoptării, a fost citită în limba sârbă de către premierul Hashim Thaci, accentuând astfel faptul că toți cetățenii provinciei Kosovo vor fi considerați cetățeni de rang egal.\nFormațiunile politice din țară au lansat atacuri la adresa UDMR, care a insistat ieri într-un comunicat asupra recunoașterii de către România a independenței regiunii. Menționarea creării unui precedent a generat o fermă împotrivire din partea partidelor naționaliste.\n„Începând de azi, provincia Kosovo este mândră, independentă și liberă” – a declarat Hashim Thaci, în cadrul adunării extraordinare a parlamentului de la Pristina. „Nu am încetat niciodată să credem că într-o bună zi vom face parte din națiunile libere ale lumii”. Noul stat va fi unul democratic și multinațional – a adăugat el. Premierul kosovar a promis în cuvântarea sa păstrarea diversității culturale și a felicitat misiunea UE, care sprijină dezvoltarea democratică a provinciei Kosovo și realizarea proiectelor sale.\nSerbia nu este dispusă să recunoască în mod legitim mult așteptata declarație de independență, Belgrad condamnând din start proclamarea unilaterală a provinciei Kosovo. SUA și majoritatea statelor membre au comunicat faptul că recunosc și susțin înființarea unei provincii independente și democratice. Moscova a cerut convocarea imediată a Consiliului de Securitate a ONU în problema Kosovo, respingând proclamarea independenței. Două teritorii separatiste ale Gruziei au comunicat ieri faptul că vor cere Rusiei și ONU recunoașterea independenței lor.\nEpiscopul Artemie, conducătorul bisericii ortodoxe sârbe din Kosovo a declarat: „Kosovo a fost dintotdeauna o provincie sârbă și așa va și rămâne.” El a făcut apel la guvernul lui Voislav Kostunica în vederea adoptării unei poziții armate în sensul împiedicării, cu ajutor rus, a proclamării independenței de către provincia separatistă. Slobodan Samardzic, ministrul sârb responsabil cu problemele legate de Kosovo, a accentuat: „Belgrad nu are intenția să colaboreze cu misiunea UE din Kosovo și nici cu „instituțiile ilegale” ale albanezilor din Kosovo. „Am făcut apel la toți locuitorii provinciei Kosovo și la locuitorii din zonă să își păstreze calmul și să nu răspundă la provocări” – a formulat la Bruxelles, Jens Mester, purtătorul de cuvânt al UE. După cum a declarat, „comunitatea internațională nu va tolera acțiunile violente în Kosovo”.\nPoziția părții române – legată de proclamarea independenți provinciei și cunoscută pe plan internațional – este neschimbată – a declarat ministrul de externe Adrian Cioroianu. Bucureștiul a fost dintotdeauna împotriva independenței regiunii Kosovo, deși a semnalat că dorește să acționeze în armonie cu UE. Mircea Geoană, președintele PSD, a declarat că este o decizie înțeleaptă faptul că România nu recunoaște independența regiunii Kosovo. Lucian Bolcaș, vicepreședintele PRM, a descris evenimentele într-o imagine dramatică, afirmând că partidul său urmărește cu îngrijorare proclamarea unilaterală a independenței provinciei. UDMR consideră că proclamarea independenței provinciei Kosovo este o consecință necesară a procesului de reorganizare care a avut loc în ultimul deceniu și jumătate în Europa central răsăriteană și în zona balcanică occidentală – se menționează în comunicatul uniunii. Cei doi semnatari ai documentului, Marko Bela, președintele UDMR și Kelemen Hunor, președinte executiv, formulează astfel: România nu trebuie să amâne recunoașterea provinciei Kosovo. Totodată există speranța că sârbilor minoritari în Kosovo li se vor asigura drepturi individuale și colective, necesare dăinuirii pe pământul natal. UDMR consideră că pentru soluționarea problemelor etnice trebuie găsite instrumente politice pașnice, felicitând participarea activă a UE în privința căutării soluțiilor vizând provincia Kosovo. UDMR mai amintește că, prin acest fapt, țările europene au creat un precedent și, ca urmare, de acum încolo nu se pot delimita de soluționarea altor problemele etnice nerezolvate. Andrassy Arpad, secretarul Comisiei Permanente a Consiliului Național Secuiesc, a declarat că recunoașterea independenței ar trebui să creeze un precedent care să accelereze soluționarea aspirațiilor legate de autonomia Pământului Secuiesc.\nHaromszek, nr. 5305 – 18.02.2008\nDe azi pe mâine\nFericirea albaneză din Kosovo\nSylvester Lajos În zona balcanică s-a dărâmat definitiv castelul de nisip al Trianonului. Schipetarii kosovari s-au săturat de biciul sârb și de supravegherea internațională de opt ani și – profitând de condițiile create de separarea lor practică – ieri și-au proclamat independența. Au existat și există și în prezent șantaj și amenințări din partea imperiului rus în sensul că independența regiunii Kosovo va demara un lanț de evenimente. Versiunea cea mai relevantă îi aparține lui Dimitri Rogozin, ambasadorul Rusiei în NATO, care implică în problema independenței și mafia albaneză a drogurilor, mafie care în opinia sa a mituit politicieni occidentali în schimbul independenței. La această jignire privind șantajul se mai adaugă acel scenariu prin care provincia locuită în procent de 90% de albanezi este prezentată ca un focar de război, care va avea ca rezultat separarea albanezilor macedoneni, după care vor urma muntenegrenii și în cadrul unui război se va obține înființarea Albaniei Mari. În opinia lui Rogozin se vor amplifica șansele ca în cadrul hotarelor Rusiei republicile nerecunoscute internațional să se separe.\nRogozin, care ar trebui să fie un politician responsabil, afirmă că politicienii occidentali se află sub presiunea albanezilor radicali, a teroriștilor și extremiștilor, asemănând „extinderea” albaneză cu cea a lui Hitler.\nNu se amintește însă de faptul că locuitorii regiunii – locuite în procent de 90% de albanezi – au fost exterminați, umiliți în masă și privați de drepturile lor.\nExemplul albanez este foarte plin de învățăminte în privința maghiarilor care trăiesc în minoritate, mai ales acel aspect potrivit căruia sârbii din Kosovo vor primi în cadrul noului stat o autonomie deplină și o autodeterminare descentralizată, sub supravegherea forțelor NATO care staționează pe teritoriul țării.\nSe pare că ambasadorul Rogozin nu cunoaște situația maghiară, mai ales situația maghiară transilvăneană, deoarece în caz contrar ar fi extins rețeta schimbărilor și asupra noastră. Să facem noi acest lucru, amplificând și de această dată necesitatea următorului fapt: de acum încolo, ochii ageri ai politicienilor români să fie direcționați nu numai asupra autonomiei minorităților europene, ci și asupra autodeterminării sârbilor din Kosovo.\nHaromszek, nr. 5306 – 19.02.2008\nAntal Arpad în Kosovo/Albanezi sărbătorind, sârbi plângând\nFarkas Reka Deputatul Antal Arpad și europarlamentarul Sogor Csaba au plecat la Pristina, la sărbătoarea proclamării regiunii Kosovo. Ieri, la prânz, în drum spre București, Antal Arpad a răspuns telefonic la întrebările noastre:\nAntal A: Prima noastră impresie a fost destul de neplăcută, deoarece la granița sârbo-kosovară s-a creat o demonstrație spontană și a trebuit să așteptăm peste două ore. Sârbii s-au adunat și au început să scandeze: „Kosovo e Serbia”, „Kosovo este al sârbilor”. În Pristina, sute de mii de oameni au sărbătorit pe străzi. Parcă ne aflam în SUA dat fiind faptul că pe străzi existau tot atâtea steaguri ale SUA câte steaguri ale regiunii Kosovo. Au existat și drapele ale Germaniei și Franței. Am fost la Hotel Grand Pristina, unde premierul, șeful statului și președintele parlamentului au declarat faptul că provincia este independentă. Această locație nu a fost aleasă întâmplător. Despre acest hotel trebuie să se știe faptul că la începutul anilor ‘90, sârbii au inscripționat la intrare: „Intrare interzisă câinilor și albanezilor. De acolo ne-am deplasat la Kosovska Mitrovica. Localitatea era plină de tancuri și s-a văzut clar că situația se află sub controlul deplin al forțelor KFOR. Kosovska Mitrovica era cel mai apărat oraș kosovar. Partea albaneză a orașului era în sărbătoare, iar în partea sârbă, oamenii plângeau.\nFarkas R: Ați reușit să vorbiți cu localnicii? Cum se manifestă albanezii și sârbii în privința independenței?\nAntal A: În Pristina am stat de vorbă cu albanezi și ei ne-au spus că așteaptă acest moment de 600 de ani, că sunt fericiți și se bucură că au scăpat de sârbi, deoarece au fost în permanență umiliți în deceniile care au trecut. În zona de graniță am vorbit cu sârbii, care plângeau pur și simplu. Noi am avut norocul să ne aflăm într-un autoturism cu număr de înmatriculare din România. Sârbii îi iubesc pe români, dar totuși unii nu se uitau la noi cu ochi prea buni.\nFarkas R: Mass media din România și sfera politică au luat în nume de rău călătoria dumneavoastră. Ce părere aveți despre acest lucru?\nAntal A.: Am mai spus-o anul trecut și acum doi ani și același lucru l-am repetat în Kosovo, în fața posturilor de televiziune: noi considerăm modelul kosovar drept unul negativ, acesta fiind drumul care nu trebuie urmat. Am formulat mesajul conform căruia noi, maghiarii și românii trebuie să învățăm din ceea ce s-a întâmplat la Kosovo. Sunt trist din cauza modului vehement prin care sfera politică românească a reacționat la toate acestea. Acest lucru dovedește pe de o parte faptul că această problemă nu este abordată așa cum trebuie, iar pe de altă parte faptul că situația nu este cunoscută. Ziariștii mi-au adresat întrebări din care reiese în unanimitate faptul că nu dispun nici de informații minime în legătură cu Kosovo. Nu știu care este diferența dintre autonomie și independență. Mass media din România sunt neinformate în acest sens, ceea ce se observă și în sfera politică. Partidele românești ar trebui să facă o autoanaliză, deoarece, practic, în acest moment, UDMR afirmă același lucru ca și SUA, Germania, Franța, Marea Britanie și peste 20 de țări ale Europei. Ar trebui să observe faptul că probleme sunt cu ele, nu cu noi.\nFarkas R: Vineri ați formulat un apel ca forțele politice maghiare și organizațiile civile – care își asumă problema autonomiei- să redacteze în comun o scrisoare, pe care să o înainteze miniștrilor de externe și ambasadorilor țărilor care recunosc independența regiunii Kosovo, iar europarlamentarii maghiari transilvăneni să facă lobby în comun la Bruxelles. Ați primit răspuns în acest sens?\nAntal A: Sogor Csaba, persoana cu care am fost în Kosovo, mi-a semnalat că este dispus să facă în continuare lobby la Bruxelles. Toro Tibor a înaintat propunerea mea lui Tokes Laszlo. Din partea acestuia voi primi răspuns în curând. Mă bucur de faptul că membrii conducerii UDMR au formulat aceeași poziție pe care aș fi formulat-o eu în legătură cu provincia Kosovo. Trebuie să port negocieri în ceea ce privește pașii următori. Nu știu cine este dispus să adere la această inițiativă.\nHaromszek, nr. 5306 – 19.02.2008\nDe azi pe mâine\nNedumerirea lumii\nSylvester Lajos Independența provinciei Kosovo a fost proclamată unilateral și prin acest lucru, în zona occidentală a Balcanilor s-a creat – deocamdată pe hârtie! – un nou stat. Spațiul Iugoslaviei se sfărâmă în continuare și acest lucru poate avea urmări momentane sau de viitor. Haos, sau acord – care cu greu poate fi imaginat – dar și un nou conflict armat. Acest lucru nu este doar problema Serbiei și a albanezilor kosovari. Va atrage de asemenea și atenția lumii.\nÎn momentul de față, interesantă este reacția internațională, deoarece indiferent dacă este vorba despre provincia independentă Kosovo sau de un stat declarat independent, viitorul păcii regiunii separate depinde de modul cum reacționează țările învecinate, cele îndepărtate și organismele internaționale. Nu se poate observa nimic ce ne-ar putea liniști: Consiliul de Securitate al ONU este un oficiu de prisos, care a aruncat întotdeauna responsabilitatea în cârca altora. UE este divizată în privința abordării acestei probleme. Cel puțin șase-șapte țări se tem de recunoașterea regiunii Kosovo – Spania, Grecia, Cipru, Slovacia, Cehia și România – dar ar putea exista și mai multe. Prima care s-a exprimat a fost România, ea respingând în unanimitate decizia privind independența unilaterală a provinciei Kosovo, toate partidele românești fiind de acord cu susținerea Serbiei. Cu excepția UDMR, care ar urgenta guvernul român în privința recunoașterii noului stat.\nOpoziția manifestată oferă răspuns la rădăcinile și la natura rezervelor. Înființării statului kosovar i se opun acele state care se confruntă cu grave probleme etnice și în locul adoptării unor soluții și acorduri lucide, reacționează cu mânie la „precedente”, ca nu cumva subordonații lor de alte etnii să învețe din cele întâmplate și din ceea ce se va întâmpla și să prindă curaj în privința solicitării autodeterminării. În mod ipocrit se pomenește de “principiul-domino”, în loc să se atragă atenția asupra autonomiilor care reprezintă modelul unei conviețuiri normale. Acestea sunt pur și simplu negate și declarate drept inexistente.\nAtitudinea Rusiei ar putea fi considerată logică și aproape că ar putea fi înțeleasă ținând cont de faptul că Putin dorește să reobțină cu orice preț statutul de superputere, desigur întotdeauna de partea „fraților sârbi”.\nDin această cauză la Belgrad se flutură drapele rusești și de aceea Putin este numit cetățean de onoare în orașele sârbe, în timp ce în localitatea kosovară Pristina flutură drapelele americane, deoarece în privința speranțelor din Kosovo, SUA este principalul garant. Numai că SUA se află destul de departe și nu se știe până unde se vor extinde interesele acestora. Cert este că cuibul de viespi este din nou agitat.\nHaromszek, nr. 5306 – 19.02.2008\nIsteria-Kosovo și manifestări antimaghiare în România\nFarcadi Botond Viața politică românească a fost tulburată temeinic de proclamarea independenței provinciei. Liderii partidelor politice au atacat ieri UDMR cu o vehemență nemaiîntâlnită de mult timp, motivul fiind faptul că Uniunea a susținut recunoașterea independenței. Politicienii naționaliști i-au numit pe liderii UDMR teroriști. Au existat și opinii potrivit cărora președintele UDMR, Marko Bela, ar trebui arestat imediat.\nMarko Bela a declarat în cadrul conferinței de presă de ieri: România nu poate amâna recunoașterea independenței deoarece numeroase țări ale lumii, cum ar fi SUA sau alte mari puteri europene procedează astfel. Președintele UDMR a evidențiat faptul că mai devreme sau mai târziu, România va trebui să recunoască independența. Kosovo nu poate fi considerat o analogie, ci doar o bază de comparație – a adăugat el. Independența provinciei reprezintă un precedent în sensul că UE și comunitatea internațională trebuie să-și asume un rol activ în privința creării de soluții și mijloace politice, menite să soluționeze problema etnică și drepturile comunitare. El a evidențiat în continuare faptul că UDMR, începând de la înființarea sa, a respins mijloacele violente de validare a drepturilor minoritare.\nPoziția UDMR în problema Kosovo a creat o adevărată isterie în cercul politicienilor români. Corneliu Vadim Tudor, liderul Partidului România Mare, a alarmat opinia publică românească afirmând că în data de 15 martie, în Transilvania vor avea loc tulburări stradale. Și celelalte partide au condamnat poziția UDMR, în timp ce în declarațiile lor a fost reiterată integritatea teritorială a României și faptul că, în țară, protecția drepturilor minorităților este exemplară și din această cauză modelul din Kosovo nu poate fi aplicat în România.\nJandarmeria județului Cluj a comunicat ieri faptul că vor fi amendați câțiva participanți ai manifestării de simpatie organizată duminică, la Cluj, printre care Patrubany Miklos, președintele Uniunii Mondiale a Ungurilor. Duminică seară, la Cluj, mai multe organizații civile maghiare din Transilvania au organizat o demonstrație pașnică de 20 de minute, salutând prin inscripții proclamarea independenței provinciei Kosovo și cerând autonomia Pământului Secuiesc. La manifestare au participat aproximativ 30-40 de persoane. Jandarmeria l-a amendat și pe Sandor Krisztian, președintele Consiliului Maghiar de Tineret.\nPreședintele statului, Traian Băsescu, i-a chemat ieri la consultări pe liderii partidelor parlamentare. După consfătuire, președintele a accentuat: România nu își schimbă poziția anterioară, potrivit căreia nu recunoaște independența provinciei Kosovo. Președintele a recunoscut că există aspecte de îmbunătățit în privința minorităților naționale, însă și în județele Harghita și Covasna se întâmplă lucruri care pot fi interpretate drept o epurare etnică împotriva românilor\nHaromszek, nr. 5307 – 20.02.2008\nStiri interne\nTokes: soluționarea provinciei Kosovo este exemplară\nMTI/Mediafax/ Farcadi Botond Europarlamentarul Tokes Laszlo a declarat în cadrul ședinței de la Strasbourg a Parlamentului European: „Convingerea noastră este că lupta pașnică a maghiarilor din România pentru autonomie și pentru autonomia teritorială a Pământului Secuiesc vor putea duce la rezultate prin intermediul unei contribuții binevoitoare din partea UE. El a mai adăugat: soluționarea problemei provinciei Kosovo este în acest sens exemplară și reprezintă un precedent. Episcopul a arătat că realizarea în Kosovo a proiectului Ahtisaari care prevede supravegherea internațională a caracterului de stat de drept, dovedește că în zona noastră relațiile dintre diferitele etnii și comunități naționale nu pot fi considerate nici pe departe soluționate, însă prin intermediul unei colaborări internaționale, în viitor se vor putea găsi soluții pentru toate situațiile critice.\nHaromszek, nr.5307 – 20.02.2008\nPentru cine este importantă autonomia? Președintele Traian Băsescu s-a referit luni seara în cadrul unei emisiuni a postului Realitatea și la autonomie, afirmând că el susține extinderea nivelului autonomiei locale. Constituția actuală asigură unitatea teritorială a țării și, ca urmare, autonomia anumitor regiuni nu poate fi altceva decât o temă de dezbateri. În opinia președintelui, despre autonomie vorbesc doar politicienii, oamenii de rând având alte preocupări. Pe Pământul Secuiesc oamenii sunt ocupați cu munca – a declarat Traian Băsescu.\nHaromszek, nr.5308 – 21.02.2008\nMiting de solidaritate la Sfântu Gheorghe / Să fie aprinse lumânări pentru autonomie\nFarkas Reka Ieri, după-masă, persoanele adunate în parcul Elisabeta și-au exprimat solidaritatea cu albanezii care au proclamat independența provinciei Kosovo, manifestându-și pretenția privind autonomia Pământului Secuiesc. La chemarea Consiliului Național Secuiesc, locuitorii din Sfântu Gheorghe au sosit „înarmați” cu drapele secuiești, pancarte, făclii și lumânări. Presa de limba română a manifestat un interes extraordinar, parcul fiind invadat de o mulțime de autovehicule de transmisie, staff-uri de televiziune, reporteri, și, pentru că majoritatea nu știau ungurește, au fotografiat, au filmat și au încercat, prin interviuri, să afle ce se întâmplă. Poliția era și ea prezentă într-un număr însemnat, însă veghea de la distanță ca mitingul anunțat să nu fie tulburat de nici un fel de incident.\nPrimul care s-a adresat celor prezenți a fost Gazda Zoltan, vorbind în numele Consiliului Secuiesc Scaunul Sepsi (SSZT). El a subliniat că cele 17 partide din Kosovo au putut face abstracție de divergențele de opinii politice, ideologice, s-au solidarizat și au luat o poziție unitară în scopul obiectivului comun. El a atras atenția asupra faptului că provincia Kosovo și-a putut obține independența pentru că puterea sârbă nu a asigurat autonomie regiunii de odinioară, iar puterea română ar trebui să învețe din acest exemplu. Noi, secuii, nu avem voie să ratăm posibilitatea oferită pe tavă, iar „puterea care suferă de mustrări de conștiință mascată vehement” trebuie să acorde drepturile la care este obligată prin tratatele semnate” – a precizat Gazda. Să fie aprinse lumânări în sufletele, mâinile, geamurile noastre și aceste lumini mici să dovedească faptul că obiectivul poate fi atins și fără război, vărsare de sânge și periclitare a unității teritoriale” – și-a încheiat discursul secretarul SSZT.\n„Noi, maghiarii transilvăneni, secuii – la fel ca și albanezii din Kosovo – luptăm de decenii pentru libertatea, dăinuirea noastră, pentru păstrarea limbii noastre materne și a identității noastre naționale – a motivat Fazakas Tibor convocarea mitingului, în numele CNS (SZNT). De noi depinde dacă Kosovo reprezintă sau nu un precedent, dacă putem sau nu profita de poziția internațională favorabilă creată în privința drepturilor colective – s-a exprimat el. A precizat: contrar albanezilor, maghiarimea transilvăneană, secuimea luptă într-un cadru legal, prin mijloace constituționale, parlamentare. A făcut un apel către toți locuitorii Pământului Secuiesc, și către români, ca să susțină activ autonomia teritorială a regiunii, „reconcilierea româno-maghiară, pentru ca ambele națiuni să-și poată îndeplini menirea istorică, aici, în Bazinul Carpatic”.\nPreotul unitarian Kovacs Istvan a dat citire un pasaj din psalmul nr. 67: “Națiunile să se bucure, deoarece judeci popoarele fără părtinire și conduci națiunile pe pământ”. Nu este voie ca obiectivul nobil al autonomiei să fie monopolizat conform intereselor politice, nu este voie să fie degradat la nivelul unor sloganuri electorale, focuri de artificii, afișe, indicatoare cu granițele județului – a spus el. “În adâncul inimilor noastre să existe intenția și decizia pentru care suntem în stare să aducem jertfe, renunțând chiar la putere și la interese” – a accentuat preotul, cerând ca Domnul să binecuvânteze “lupta noastră” și să aducă acel viitor “în care copiii noștri pot râde liberi și fericiți, în care putem demonstra și fraților noștri români că în secuii autonomi ei își vor găsi prieteni”. “Dă-le înțelepciune conducătorilor noștri, fă-i să învețe din puterea trecătoare a șenilelor, deoarece, e drept că puterea va câștiga, pentru un timp, bătălia, însă nu va obține niciodată victoria” – și-a încheiat rugăciunea Kovacs Istvan.\nMitingul cu lumânări, organizat lângă monumentul 1848, s-a încheiat prin intonarea imnului secuiesc.\nHaromszek, nr. 5308 – 21.02.2008\nO atenție deosebită din partea presei Ieri după-amiază, o armată întreagă de ziariști români i-au atacat – precum șoimii – pe organizatorii mitingului din Sfântu Gheorghe. Au apărut într-un număr inedit corespondenți ai publicațiilor, televiziunilor bucureștene, întrebându-i – unii cu prietenie, alții interesați, iar alții cu dușmănie – pe reprezentanții Consiliului Național Secuiesc (CNS) de intenția, de obiectivele lor. A căzut „victimă” și Benedek Barna, președintele Consiliului Secuiesc Scaunul Sepsi, care nici nu a putut participa la festivitate, fiind nevoit să facă față în emisiunea transmisă în direct de postul Antena3. „Deja când am ajuns aici, m-au asaltat cel puțin douăzeci de ziariști, întrebându-mă destul de dur, întrerupându-se și strigând. Apoi, m-au prins cei de la Antena și m-au angrenat într-o discuție de studio, în direct, fiind prezenți Kelemen Hunor, peremistul Lucian Bolcaș și ministrul de interne. Bolcaș m-a atacat foarte agresiv, repetând permanent că ei știu ce vrem noi, la care am reușit să spun doar atât, că esența autonomiei constă tocmai în faptul ca nu alții să ne spună, ci noi să decidem ceea ce vrem. Era clar că vroia să amestece lucrurile: autonomie egal independență. Am reușit să-i fac să înțeleagă că este absurd inclusiv din punct de vedere geopolitic să se proclame independență în mijlocul unei țări și am încercat să le explic ce înseamnă autonomia. Nu știu ce au priceput din tot ce le-am spus” – a accentuat Benedek Barna.\nHaromszek, nr. 5308 – 21.02.2008\nDe azi pe mâine\nDacă se va putea modifica, se va și modifica\nSimo Erzsebet Cu ocazia proclamării independenței regiunii Kosovo, majoritatea politicienilor români s-au comportat de parcă ar fi vorba despre un teritoriu românesc, de parcă prin pierderea teritoriilor ar fi fost ciuntită propria lor țară. Există și câteva excepții, însă majoritatea partidelor și liderii acestora concurează cu Vadim Tudor, Gheorghe Funar și Adrian Păunescu. Dat fiind faptul că UE și SUA nu pot fi criticate fără reținere, toată revolta lor a fost îndreptată împotriva UDMR, împotriva maghiarimii transilvănene și în primul rând împotriva maghiarimii de pe Pământul Secuiesc.\nEste evident faptul că știu prea puțin despre Serbia și despre acel genocid agresiv care a fost lansat de Milosevic, odată cu desființarea în anul 1991 a autonomiei regiunii, și despre acea umilire sistematică a locuitorilor albanezi – care este aproape imposibilă în Europa finalului de secol – și despre desființarea lor fizică. Nu au avut și nu au urechi să asculte acea suferință pe care micul popor a trebuit să o îndure și nu sunt dispuși să ia la cunoștință nici imensele sacrificii umane, prin care albanezii kosovari și-au câștigat independența. Politicienii români au văzut un singur lucru și anume faptul că în Europa secolului XXI s-a întâmplat ceea ce politicienii români nu au gândit nici măcar în visele lor: un popor de două milioane de locuitori s-a eliberat de sub dominația națiunii majoritare, în cazul nostru cea sârbă. Din această cauză luciditatea lor a cedat, revolta lor oarbă fiind îndreptată, prin decizia clasei politice românești, spre UDMR – care s-a comportat cu totul altfel – și spre minoritatea maghiară. Politicienii români considerați până acum lucizi și analiștii politici au indus ură și atitudine antimaghiară în rândul națiunii majoritare, vorbind de trădători și ca să fie și mai interesant, solicită acum îndepărtarea UDMR din cadrul guvernului. Nu numai Vadim, Geoană și ai lor, ci și liberalii, în frunte cu Orban și cu Norica Nicolai.\nÎntre timp anunță sus și tare faptul că ei nu vor recunoaște niciodată independența provinciei Kosovo. În timp ce și-au retras diplomații din Pristina, au rămas și rămân în continuare acolo militarii, jandarmii și polițiștii români, pentru a apăra independența micului stat. Constantin Degeratu, consilierul președintelui pe probleme de securitate, a declarat în cadrul unei conferințe internaționale – după o zi de la declarația fermă a lui Traian Băsescu, declarație potrivit căruia România nu va recunoaște provincia Kosovo – că poziția oficială referitoare la Kosovo se va putea schimba în funcție de interesele naționale, în funcție de comunitatea internațională. Dacă acum se spune că poziția românească se va putea schimba în funcție de comunitatea internațională, în funcție de interesul național, atunci putem fi siguri că acest lucru se va și întâmpla. Și atunci de ce se face atâta tam-tam?\nHaromszek, nr.5309 – 22.02.2008\nDe azi pe mâine\nNouă ne trebuie Kosovo?\nFarcadi Botond Nouă ne trebuie Kosovo – am putea spune privind evenimentele din ultimele zile, deoarece se pare că proclamarea independenței a adus schimbări însemnate nu doar pentru albanezii care trăiesc acolo, ci și în viața politică maghiară din România. Oricât de repulsiv este modul în care clasa politică românească, mai mult chiar și presa de limba română, se raportează la această problemă, proclamarea independenței Kosovo a adus, oricum, mai multe lucruri pozitive pentru maghiarime. Începe să se contureze o oarecare poziție unitară : politicienii UDMR au, în mare, aceeași atitudine ca și reprezentanții părții civice. În plus, faptul că la Sfântu Gheorghe sărbătoarea națională din 15 martie va fi organizată împreună se poate interpreta ca fiind germenele unei colaborării pe termen lung.\nUn alt lucru pozitiv este poziția UDMR, care a susținut consecvent recunoașterea independenței, atrăgând asupra sa supărarea întregii clase politice și a presei românești, demarând o reală isterie naționalistă în viața politică bucureșteană. Fără îndoială, prin această poziție fermă, demnă, organizația de apărare a intereselor a ajuns mai aproape de electorat.\nDe asemenea, se poate considera un rezultat faptul că problema autonomiei teritoriale a ajuns din nou pe ordinea de zi, iar, prin mitingurile de solidaritate de la Cluj și Sfântu Gheorghe, întreaga țară a putut auzi că autonomia este o pretenție reală a comunității maghiare.\nCel mai important rezultat al proclamării independenței constituie, poate, recunoașterea faptului că, în realizarea pretențiilor sale, maghiarimea transilvăneană nu se poate baza decât pe ea însăși. Este uluitoare, sau poate mai degrabă înfricoșătoare, unitatea clasei politice românești, sudată în urma situației din Kosovo. Au ajuns în aceeași tabără adversari politici care de ani de zile au dus lupte sângeroase. Ar fi o greșeală să credem că această unitate se poate crea doar față de pretenția la autonomie. Ne putem aștepta la o rezistență la fel de înverșunată și în probleme cum ar fi legea învățământului, legea minorităților – nu este întâmplător că aceasta din urmă s-a împotmolit deja de mai bine de doi ani în comisiile Camerei Deputaților, iar – mai nou – tot mai mulți solicită retragerea din parlament.\nAcțiunile liderilor maghiarilor transilvăneni trebuie călăuzite de recunoașterea faptului că nu ne putem baza decât pe noi înșine, iar pentru realizarea obiectivelor noastre este nevoie de o unitate. De o unitate care se bazează pe principii și valori de genul celor gustate zilele acestea.\nHaromszek, nr. 5309 – 22.02.2008\nScrisoarea noastră de azi\nCealaltă Românie\nKadmon Adam din Sfântu Gheorghe Mai nou, legat de Kosovo, are loc un mare tărăboi și, fără îndoială, cele întâmplate conțin multe învățături și pentru maghiarime. Despre o astfel de învățătură aș vorbi acum. Urmăresc presa scrisă și electronică și mi-am dat seama că există și o altă Românie. Citind comentariile, trebuie să văd că există o mulțime de români inteligenți cu care s-ar putea discuta despre autonomie, despre probleme etnice și care resping dominația națională exclusivă.\nTotodată a trebuit să trag și concluzia că acești oameni luminați nu fac diferența între autonomie și independență. De ce? Pentru că ei, fiind majoritari, nu au fost nevoiți niciodată să intre serios în detalii. Pentru ei (ca români) autodeterminarea națională constituie un lucru evident, un fapt împlinit și nu trebuie să se ocupe de formalități.\nPolitica maghiară internă, polarizată în jurul lui Marko, Gazda, Szasz, Tokes și Dumnezeu știe câți mai sunt, vorbește despre autonomie doar în propriile culise. A uitat să deschidă despre aceasta un dialog cu românii. A uitat să spună ce vrem (de fapt nici noi nu știm cu adevărat, nici nu este elaborat un proiect în acest sens!) și să-i întrebe de ce se tem ei, sau ce ar da în schimb.\nAceastă elită politică a uitat să îmbrățișeze inițiativele asemănătoare venite din partea românilor. Dacă într-adevăr acesta ne este obiectivul, atunci trebuia să se asocieze măcar cu mișcarea lui Gherman, iar uniunea noastră ar fi avut obligația să o susțină în loc să practice gheșeftul la București. Desigur, teama pentru voturi este mai puternică decât orice scop nobil. Sau scopul nostru adevărat nici nu vizează autonomia?\nÎn opinia mea, la fel de ușor am putea găsi parteneri, cel puțin pentru aspirațiile regionaliste, dar și pentru cele autonomiste(!) în rândul românilor bănățeni. Opinia lor apare marcant în forumurile electronice. În mod vizibil sunt mulți și au o opinie care poate fi apreciată pozitiv de către noi.\nȘi cred că tocmai aceasta este deosebirea între cele două forme menționate ale autodeterminării: în timp ce independența se cucerește în adevăratul sens al cuvântului, autonomia se realizează cu precădere pe calea tratativelor. Dar pentru aceasta ar trebui să ne adresăm, mai întâi, partenerului de discuție.\nHaromszek, nr. 5311 – 25.02.2008\nDialogul este soluția\nBodor Janos Președintele Traian Băsescu i-a primit sâmbătă pe reprezentanții românilor din județele Covasna și Harghita în vila de protocol din stațiunea Covasna. La întâlnire a participat și Ioan Selejan, episcopul bisericii ortodoxe din cele două județe. În cursul zilei de ieri (n.t. -24.02.2008), tot la vila din Covasna, președintele statului s-a întâlnit cu liderii administrațiilor locale, respectiv cu prefecții din județele Covasna și Harghita.\nReprezentanții românilor din Covasna și Harghita l-au informat pe președinte în primul rând despre faptul că în cadrul instituțiilor de stat din cele două județe are loc o purificare etnică, românii care trăiesc în minoritate fiind asupriți de majoritate. Românii pot ocupa funcții de conducere la diferite instituții cu condiția să cunoască limba maghiară.\nDupă întrevederea de trei ore pe care a avut-o cu președintele statului, Ioan Solomon, președintele Forumului Civic al Românilor din județele Covasna și Harghita, a declarat următoarele: speră că președintele Traian Băsescu și autoritățile statului îi vor ajuta în soluționarea situației lor „inadmisibile”, pentru ca „românii să se simtă ca acasă în această regiune”, respectiv ca românii și maghiarii să conviețuiască în bună înțelegere și nu urmând drumuri paralele.\nIeri, președintele statului i-a invitat pe prefecții, respectiv pe liderii autoguvernărilor județene și pe câțiva primari din județele Covasna și Harghita la vila de protocol din Valea Zânelor. În cadrul întâlnirii s-au discutat următoarele probleme: situația comunităților locale, importanța descentralizării, posibilitățile de reorganizare a regiunii, autonomia.\nVajda Lajos, vicepreședintele Consiliului Județean Covasna, a declarat, după întâlnirea pe care a avut-o cu Traian Băsescu, că plângerile formulate de concetățenii români sunt nefondate. El a amintit ca exemplu de recenta înființare a structurii cu probleme administrative privind drumurile din sfera de interes a județului, a cărei funcție de conducere este ocupată de un român. În opinia lui Szasz Jeno, primarul din Odorheiu Secuiesc, problemele de acest gen trebuie soluționate printr-un dialog al comunităților locale, și nu prin intermediul Bucureștiului. Și președintele Traian Băsescu le-a atras atenția liderilor maghiari și reprezentanței românilor din această regiune asupra importanței menținerii unui astfel de dialog. „Existența unui dialog reprezintă rezolvarea acestor probleme, și nu plângerile depuse la președinte sau la unul dintre ministere” – a menționat Szasz.\nTraian Băsescu a declarat presei că trebuie înlăturate obstacolele aflate în calea descentralizării. Trebuie asigurată posibilitatea ca șefii diferitelor instituții de stat – școli, spitale, poliție și altele – să fie desemnați de comunitățile locale. Totodată, atât românii cât și maghiarii trebuie să beneficieze de șanse egale în ceea ce privește dobândirea unei funcții de conducere. În problema privind autonomia, președintele a insistat asupra poziției pe care o manifestase mai demult, potrivit căreia acceptă și susține autonomia, însă autonomia județelor Covasna și Harghita trebuie să fie egală cu cea a județelor Călărași, Bihor și Constanța.\nHaromszek, nr. 5311 – 25.02.2008\nȘedința Consiliului Național Secuiesc/ Lupta pentru autonomie continuă\nFarkas Reka Consiliul Național Secuiesc (CNS) a strâns peste 200.000 de semnături de susținere în interesul autonomiei teritoriale a Pământului Secuiesc. În privința viitorului apropiat, sarcina sa cea mai importantă va fi validarea acestor semnături – a declarat noul președinte, Izsak Balazs. Consiliul convocat după o pauză de un an și jumătate a adoptat hotărâri importante care vizează în primul rând conștientizarea și autentificarea internațională a solicitării autonomiei. La ședință a fost prezent și europarlamentarul Tokes Laszlo, președintele Consiliul Național Maghiar din Transilvania, care a insistat asupra solidarizării maghiarilor transilvăneni.\nLa ședința CNS din Sfântu Gheorghe au participat 175 de delegați de pe Pământul Secuiesc, însemnătatea evenimentului fiind amplificată de atenția acordată de presa română celor întâmplate. Fodor Imre, care în calitate de însărcinat s-a ocupat timp de un an și jumătate de îndatoririle de președinte, a sintetizat în cuvântarea sa rezultatele referendumului privind autonomia și experiențele legate de acesta. A fost necesară înfruntarea a numeroase greutăți pentru ca oamenii să-și poată exprima opiniile în toate zonele de pe Pământul Secuiesc, însă în final s-a reușit strângerea a 209.304 de voturi. Potrivit datelor CNS, și-au exprimat opinia 52,98% din persoane chestionate, dintre care 99,31% au răspuns favorabil la întrebarea privind autonomia teritorială a Pământului Secuiesc. Procentul răspunsurilor nefavorabile a fost de 0,52%, existând doar 300 de voturi invalide. Fodor Imre a fost de părere că s-a încheiat un capitol în privința aspirațiilor la autonomia Pământului Secuiesc: capitolul inițiativelor, al căutării diferitelor căi.\nTrebuie obținută susținerea internațională\nCNS a formulat în unanimitate ideea că maghiarimea de pe Pământul Secuiesc dorește să-și valideze, prin intermediul legii, dreptul la autodeterminare, însă fără sprijin internațional, în momentul de față acest lucru pare irealizabil. Tocmai din această cauză s-a inițiat reglementarea la nivelul Uniunii a drepturilor comunităților naționale indigene care trăiesc în minoritate, cu accent deosebit pe dreptul la autodeterminare. Tocmai în acest sens s-a propus convocarea unui grup internațional de lucru, care să elaboreze proiectul. CNS a elaborat și un memorandum, care va fi înaintat adunării generale a Consiliului Europei. În cadrul acestui memorandum, cu ajutorul unor documente și hărți sunt schițate istoria secuimii și stațiile de până acum ale aspirațiilor privind autonomia. Se cere desemnarea de către Consiliul Europei a unui raportor care să evalueze situația și să analizeze legitimitatea solicitării privind autonomia, iar în baza experiențelor și a propunerilor sale, Adunarea Parlamentară a Consiliului Europei să poată adopta o hotărâre referitoare la autonomia Pământului Secuiesc și să poată formula o propunere către autoritățile române în sensul studierii în esență a voinței poporului, exprimate de cei de pe Pământul Secuiesc.\nEste nevoie de solidaritate\nÎn cuvântarea sa de salut, Tokes Laszlo a evidențiat necesitatea solidarității, accentuând că CNMT și CNS trebuie să colaboreze, deoarece fără aceasta maghiarii transilvăneni vor rămâne de izbeliște, secuii se vor izola, iar sfera politică românească va triumfa. Înaintea alegerilor europarlamentare, șase organizații au reușit să se solidarizeze și tocmai de aceea insistă asupra dialogului cu UDMR - a formulat Tokes. El a mai adăugat că în cazul în care nu vom manifesta unitate în fața UE, dacă nu vom înfăptui reprezentanța maghiară transilvăneană unitară, nu vom avea șanse să ne atingem obiectivele noastre. „Autonomia secuiască și asigurarea autonomiei maghiarilor transilvăneni sunt cel puțin tot atât de mult în interesul României pe cât într-al nostru, ținând cont de faptul că situația s-ar amplifica iar românii majoritari nu ar mai putea fi alarmați în permanență cu ruperea Transilvaniei” – a opinat Tokes Laszlo. El a reiterat necesitatea demarării negocierilor româno-maghiare și a propus ca asemeni proiectului Ahtisaari, să fie elaborat un proiect de soluționare a cauzei maghiarilor transilvăneni, pentru a cărui protectorat ar trebui să câștige de partea lor un renumit politician din străinătate. Tokes Laszlo i-a avertizat pe politicienii de pe Pământul Secuiesc asupra faptului că nu este permis să i se ofere teren fertil isteriei românești, de exemplu prin pomenirea Gărzii Secuiești. În opinia sa, este nevoie de curaj și de autocumpătare.\n„Va veni vremea când pe Pământul Secuiesc se vor mobiliza zeci de mii de oameni. Va fi nevoie de acest lucru, deoarece nu putem conta pe faptul că parlamentul român va vota de la sine legea care să reglementeze autonomia Pământului Secuiesc. Trebuie făcute presiuni și există mai multe instrumente în acest sens” – a accentuat Toro T. Tibor, care a oferit CNS sprijinul său.\nUn președinte nou, obiective vechi\nPentru funcția de președinte al CNS au candidat două persoane. Consiliul Secuiesc Scaunul Mureș l-a propus pe Izsak Balazs, iar consiliul din Scaunul Gheorgheni pe Borsos Geza. Izsak a primit 107 voturi, iar Borsos 63 de voturi și, ca urmare, în următorii doi ani, Izsak Balazs va ocupa funcția de președinte al CNS. Izsak a evidențiat că se va insista asupra faptului ca la viitoarele alegeri locale, atitudinea manifestată de candidați față de autonomie să figureze ca și criteriu. Au la dispoziție o jumătate de an în vederea înființării organului de protectorat și consiliere al CNS și a comisiilor de specialitate, după care CNS se va reuni din nou. Autoguvernărilor li se solicită în continuare să organizeze oficial referendumul în problema autonomiei. La curtea pentru drepturile omului, cu sediul la Strasbourg, există două hotărâri respinse definitiv în România (…), dar ar fi mult mai eficient dacă ar exista 200 de astfel de documente - a declarat Izsak Balazs.\nLa finalul ședinței de sâmbătă a CNS s-a adoptat comunicatul referitor la Kosovo al Comisiei Permanente și propunerea lui Tokes Laszlo potrivit căruia, în data de 14 martie, CNS și CNMT să organizeze în comun o adunare festivă, în cadrul căreia, pe lângă comemorarea revoluției de la 1848-1849, s-ar putea discuta despre poziția față de alegeri a celor două organizații și „despre evoluția situației provinciei Kosovo”.\n","date":"28-03-2008","img":"https://axaneamului.ro/posts/magazine/axa-i/7/traduceri-din-presa-de-limba-maghiara-din-romania/images/0.jpg","permalink":"https://axaneamului.ro/posts/magazine/axa-i/7/traduceri-din-presa-de-limba-maghiara-din-romania/","series":["AXA ANUL I"],"tags":null,"title":"Traduceri din presa de limbă maghiară din România","youtube":""},{"author":"AXA","categories":null,"content":"AGRICULTURA. Mediul rural. cultivarea pământului. Țăranul. Animalele. Despre cooperativizarea României — Uniunea Europeană Integrarea în Uniunea Europeană a României înseamnă, printre altele, „armonizarea legislației românești cu aceea europeană” privitoare la agricultură și creșterea animalelor.\nUrmărind desfășurarea disputelor sterile referitoare la ministrul și ministerul agriculturii, fără nici o referire la realitatea în agricultură sau la consecințele reale ale aplicării ordinelor europene; luând la cunoștință despre aceste legi europene,\nSe poate observa că legile europene privitoare la agricultură și creșterea animalelor au ca scop desființarea agriculturii românești și a țărănimii, atit cît au mai rămas acestea după cei aproape cincizeci de ani de comunism, care a urmărit același lucru.\nAstfel, hotărârile de guvern, legile și regulamentele agro-zootehnice de azi „transpun [adică copiază cuvânt cu cuvânt] în legislația națională [s.n.]” nenumărate legi și regulamente străine, ce alcătuiesc „un sistem de supraveghere și control” care îngrădește libertatea țăranilor de a cultiva ceea ce vor (de pildă, viță de vie hibrid), de a cumpăra, a crește, a sacrifica animale, a vinde carne și produse animale așa cum știe el dintotdeauna, ș.a.m.d, Iar nerespectarea legilor de fier ale Europei „libere” se pedepsește cu amenzi de mii de RON-i, pe care e limpede că țăranul nu va avea de unde să le plătească. Și atunci el va lăsa și cultivarea pământului, și creșterea animalelor, și se va duce argat în Europa mare, aceasta fiind chiar ținta legilor de care vorbim! Urmarea e ușor de bănuit.\nAstfel, se poate considera că înstrăinarea pământului și a animalelor, care vor intra în grija unor C.A.P-uri mai mult sau mai puțin europene, va duce la pierderea cu desăvârșire a libertății noastre de a ne hrăni și a exista autonom.\nCu alte cuvinte, vom pierde și ultima libertate, așteptând să ne hrănească Europa, cu ce va vrea ea, când și dacă va vrea. Acesta e sfârșitul oricărui război în care ești cotropit de năvălitor, dezastru necunoscut până acum în istoria noastră atât de tulburată.\nGeneralități:\n agricultura a fost și este privită de mai bine de două secole drept o activitate cu strictă finalitate economică; agricultura este mai mult decât atât: ea este parte componentă a unui mod de viață; în zilele noastre agricultura trebuie să redevină un mod de viață dar și să recreeze temelia sănătății națiunii noastre printr-o bază de materii prime necontaminate chimic și netransformate genetic.  Premize:\n agricultura românească este sub tutela unor organizații străine, care tinde să transforme țăranul în fermier, fermierul în pauper și apoi să-l desțelenească. Aceste organizații controlează ce, cât și cum se produce în aceasta țară; modelul occidental de a comasa terenuri, de a crea mari ferme agricole, exploatații agricole, al căror singur scop, aparent, este profitul, nu este util nației noastre din cel puțin două pricini:  prima ar fi că de fapt prin aceste mari exploatații agricole se realizează desființarea gospodăriei țărănești, autarhice, deci se desființează în primul rând o clasa de oameni liberi, țăranii. Nu există oameni liberi fără proprietatea unor bunuri care pot produce la rândul lor alte bunuri. Nu există țărani fără pământ. a doua consecință la fel de tragică este că agricultura pusă în regim concurențial, ne protejată vamal, tinde să producă cu orice chip produse ieftine. Acest lucru se întâmplă în primul rând prin sporirea producției folosind soiuri selecționate în acest scop, super productive, dar foarte sensibile. La toate acestea se adaugă și nevoia de a îngrășa artificial pământul, lucru care conduce la o super chimizare a produsului final, cu consecințe îngrozitoare asupra sănătății noastre.    bineînțeles, criticii noștri ne vor spune ca agricultura noastră primește o mulțime de bani de la U.E. Așa este, agricultura primeșște o mulțime de bani, dar astăzi nu țăranul român este proprietarul terenurilor ci italianul, neamțul, etc., care le-a cumpărat. Deci cine primește bani europeni?   Obiective:\n indiferent de angajamentele statului român, reprezentat prin niște personaje nelegitime și străine de interesele țării, agricultura românească trebuie scoasă de sub turela altor organizații, străine de interesele neamului nostru. A ne asuma aceste obligații însemnă să facem un gest stupid - cavaleresc într-o lume lipsită de bun simț și onoare; trebuie luate măsuri graduale, dar pe întreg teritoriul, ca măsura unitară, de interzicere a utilizării îngrășămintelor chimice, ierbicidelor și în final insecticidelor. În centre specializate, atent controlate de stat pot fi menținute în rezervă o cantitate de insecticide, fungicide, etc, în scopul combaterii unor dăunători ce amenință cu extinderea rapidă, sub rezerva folosirii lor numai pentru o producție care ulterior va \u0026 distrusă sau exportată; soiurile modificate genetic trebuie interzise; ca principiu general trebuie optimizat efortul administrativ care îndrumă această activitate, astfel impunerea țăranului nu se va face calculând un impozit după numărul de găini și de porci din curte, ci impunând direct și o singură dată sursa efectivă de venit: pământul; în scopul revigorării acestei clase de oameni liberi, statul trebuie să i-a măsura protecției și încurajării activității agricole, astfel familiile tinere până în limita unei suprafețe de teren pot fi scutite de la plata impozitului; este necesar ca statul, prin însăși clasa de țărani să ia măsura refacerii fondului forestier, scutind de la plata impozitului acele suprafețe care sunt împădurire; de asemenea ca principiu administrativ coerent impunerile și scutirile trebuie făcute publice la sediul administrație locale.  Consecințe:\n acest lucru va permite în timp ca terenurile să-și recapete fertilitatea naturală, apoi produsele obținute pe aceste terenuri vor avea în câțiva ani calitățile unei producții așa zis ecologice; o atare situație va permite României să hrănească în mod corect populația și excedentul ușor previzibil va permite transformarea acestor produse într-o marfă ușor vandabilă pe orice piață; acest lucru coroborat cu o protecție vamală corectă față de producătorul dar și față de consumatorul din România va conduce la eliminarea veșnicei și interminabilei probleme a subvenției în agricultură. Agricultura ecologică nu trebuie subvenționată, ea poate trăi singură, dacă nu este subminată de stat printr-o politică vamală incorectă și prin punerea ei în concurență cu agricultura super-chimizată; de asemenea aceste măsuri vor conduce la lichidarea marii proprietăți funciare, în măsura în care statul român va controla cu atenție numărul muncitorilor străini angajați în agricultură. Nu vedem pe nici un italian sau neam dornic să prășească porumbul. Astfel, mare parte din terenurile realmente furate țăranilor de statul român și străinii latifundiari se vor întoarce la cei ce doresc să le lucreze ca agricultori. Marile proprietăți trebuie lichidate și prin măsuri de organizare juridică și impunere specială, marii propietari de teren trebuie obligați să se organizeze juridic, să vândă produsele lor cu TVA, iar suprafețele mari de teren pot suferi impuneri progresive; o sursă suplimentară de câștig, de neneglijat, o reprezintă în aceste condiții turismul care poate dobândi o platformă excelentă în acest fel; dar cel mai important lucru, în zece, douăzeci de ani România poate avea din nou țărani, oameni liberi, teren curat, producții agricole de calitate, o populație sănătoasă, turism de toate felurile și tradiții.  Notă:\nPentru cei ce nu cunosc subiectul prea bine o să le dăm niște cifre. Germania a avut la sfârșitul celui de al doilea război mondial gospodării mici cu suprafețe reduse de teren. Cincizeci de ani mai târziu aceste ferme au devenit de 20-30 de hectare, dar un milion și jumătate de gospodării agricole au dispărut. În SUA, 2% din populație este ocupată în agricultură. Gospodăriile care au mai puțin de 100 de hectare nu sunt rentabile. În România, 50% din populația țării locuiește în zone rurale și într-un fel sau altul este ocupată în agricultură. Deci la noi încă se mai poate.\n","date":"28-03-2008","img":"https://axaneamului.ro/posts/magazine/axa-i/7/agrigultura/images/0.jpg","permalink":"https://axaneamului.ro/posts/magazine/axa-i/7/agrigultura/","series":["AXA ANUL I"],"tags":null,"title":"AGRICULTURA","youtube":""},{"author":"Eduard Țugui","categories":["Basarabia noastră cea de totdeauna"],"content":"Dacă tradiția și tranziția, ambele elucidate în numărul anterior, au obișnuit economia moldovenească cu statutul periferic, procesele internaționale cu care a debutat noul mileniu de rând cu politicile guvernamentale, alimentează în continuare această insuportabilă stare. Mecanismele internaționale care mediază cele două entități – centrul și periferia – sunt altele în secolul XXI, iar dimensiunea financiară este astăzi principalul instrument de control. În acest context, Republica Moldova are și ghinionul de a avea o conducere care accentuează și mai mult „neputința periferică” a economiei sale.\nInvoluția structurii Odată cu acumularea primitivă de capital din secolul al XVI-lea, structura economiilor statelor centrale, iar ulterior din întreaga lume, a evoluat în direcția diminuării ponderii agriculturii atât în structura Produsului Intern Brut (PIB), cât și a forței de muncă ocupate. Respectiv, a crescut ponderea industriei și ulterior a sectoarelor terțiar și cuaternar. Majoritatea țărilor care odată cu Republica Moldova au demarat tranziția spre economia de piață au cunoscut o creștere a ponderii serviciilor pe contul industriei, iar în spațiul ex-sovietic și pe contul agriculturii. Spre deosebire de acestea, în Moldova a avut loc nu doar o simplă reducere a ponderii industriei în PIB, ci o adevărată dezindustrializare a țării. În anul 1989, în industria moldovenească, unde activau circa 400.000 persoane, se crea 47% din venitul național, iar ponderea ei în formarea veniturilor bugetului de stat era și mai mare – 53%. Pe parcursul a numai 5 ani de la tranziție, volumul producției industriale scade mai bine de două ori, constituind în anul 1995 doar 45% din nivelul anului 1990. În aceeași perioadă numărul angajaților în industrie se micșorează până la 162.000 persoane. Pe lângă „privatizarea” efectuată în această perioadă, care a dus mai mult la lichidare de active, industria moldovenească a pierdut și piața metropolei, iar cazul recent din industria vinicolă demonstrează încă o dată (dacă mai era cazul) gradul de dependență de piața rusească. Toate acestea au dus, prin urmare, nu doar la o diminuare a producției industriale, ci la o modificare dramatică a structurii economiei.\nDacă în 1990 ponderea industriei în PIB era de 39%, în 2006 aceasta a ajuns la 14,4%. Mai mult, s-a modificat și structura industriei însăși. Astfel, circa 80% din industrie este prelucrătoare de materie agricolă și respectiv dependentă de evoluția sectorului agricol. Ca o expresie a acestei dependențe este faptul că seceta din anul 2007, împreună cu închiderea pieței rusești pentru vinurile moldovenești, au dus la o creștere a industriei în acest an cu doar 0,6%. Aceste realități demonstrează încă o dată că industria moldovenească trebuie creată din nou. Sunt necesare mari fluxuri de capital, sub formă de investiții directe, însoțite de cheltuieli publice masive.\nSectorul construcțiilor este cel cu cea mai mare pondere de creștere în ultimul timp. În anul 2006 această pondere era de 3,9% din PIB, cifră nesemnificativă dar în creștere. Creșterea se datorează în cea mai mare parte, remitențelor a căror destinatari se pare că au cea mai mare încredere în sectorul imobiliar.\nAgricultura revine în forță în Basarabia, nu ca productivitate ci ca pondere în PIB. Ea redevine ramura principală în producerea bunurilor materiale, cu o pondere de aproximativ 20%. Nivelul scăzut de înzestrare cu mijloace tehnice în micile gospodării țărănești, unde predomină cu desăvârșire munca manuală, antrenează o mare parte din populația activă în producția agricolă. Iar tendințele recente de emigrare a forței de muncă, în special din mediul rural, privează agricultura, inclusiv, de această forță de muncă. În pofida fertilității înalte a solurilor și hărniciei băștinașilor, productivitatea muncii în agricultură este foarte redusă. Un lucrător din agricultură hrănește, în medie, 2,5 persoane din mediul urban, pe când un fermier de la centru, de exemplu cel american, – 95 de persoane. Din cauza ineficienței agriculturii moldovenești, dar mai exact din cauza politicilor guvernamentale deficitare, crește anual importul de produse agro-alimentare. Pe piețele din capitală, devine mai ușor de găsit cartofi polonezi și pătrunjel turcesc, decât aceleași produse autohtone. Acesta este un subiect aparte. Ne vom limita, însă, la a adăuga că o bună parte din cetățenii moldoveni suferă de diferite boli cauzate de cultivarea tutunului. Timp în care, din tutunul produs în Basarabia Smirnov\u0026Co., susținut se pare de unii politicieni moldoveni, fabrică țigări pe care, culmea, le comercializează pe piețele moldovenești!\nSeceta din vara lui 2007 a dus la o recesiune și mai mare în agricultură, evidențiind dezastrul din sistemul autohton de irigare. Specialiștii estimează o scădere a producției de peste 20%. Guvernul are un amplu „Program” de subvenționare a agriculturii, care constă deocamdată în ajutoare bănești de circa 10 $ pentru fiecare hectar!\nServiciile, este sfera care a cunoscut o creștere în ultimii ani în special sectoarele financiar-bancar, comerțul, transportul și comunicațiile. Această creștere, însă, nu este rezultatul unei economii reale sănătoase, care să stimuleze sfera serviciilor, ci este rezultatul creșterii volumului remitențelor. Prin urmare nu putem să susținem că sectorul are o caracteristică solidă de dezvoltare, pentru că nu știm cât de sigur este „sectorul remitențelor”. El se poate plafona la un moment dat și chiar cunoaște un declin pe termen lung. „Sectorul remitențelor” este, de altfel, sectorul cu cea mai mare pondere în PIB – aproximativ 1/3. Fără comentarii!\nNu putem descrie structura economiei moldovenești fără a aminti despre economia tenebră, care se pare s-a dezvoltat cel mai bine în ultima perioadă. Datele reale din acest sector nu le posedă nimeni, experții însă duc ponderea economiei tenebre până la 50% din PIB!\nDependență versus interdependență Începând cu anul 2000, economia moldovenească cunoaște o creștere continuă. De la 1,9% în 2000 la 6,1% în 2001… până la 4% în 2006 și tot cam atâtea și în 2007. PIB-ul nominal a crescut de la aproximativ 16 mlrd lei (moldovenești) la peste 50 mlrd (aproximativ 4 mlrd $) în 2007. Acestea sunt niște cifre pe care le invocă arogant în orice dezbatere guvernarea comunistă de la Chișinău. Realitatea însă ne dă puține motive de bucurie.\nCreșterea economică a fost susținută în principal de „sectorul remitențelor”, care a sporit de la aproximativ 200 mln $ în 2000-2001, la cca 1,4 mlrd $ în 2007. Migrația cu scopul muncii este un fenomen răspândit în actuala economie mondială și are loc de regulă ierarhic – dinspre periferie spre centru, trecând treptat prin toate regiunile „intermediare”. Actualmente sunt aproximativ 200 mln de emigranți care transferă anual acasă cca 300 mlrd $. Acesta a devenit mecanism de transfer de lichidități dinspre centru spre periferie, ca apoi marea lor parte să se întoarcă înapoi spre centru, în contul bunurilor și serviciilor procurate de acolo. Capitalul de la centru este alimentat cu forță de muncă ieftină și, totodată, cu noi piețe de desfacere. Acest mecanism este și în beneficiul acestor muncitori și al familiilor lor, iar pe termen scurt pentru întregile economii din care provin. Pe termen lung însă aceasta este dependență. Iar faptul că muncim ieftin și consumăm scump, este parte a noului raport centru-periferie. Faptul că aproximativ 1 mln de moldoveni lucrează astăzi în străinătate și transferă anual acasă 1/3 din PIB, nu este decât o expresie a statutului periferic al economiei moldovenești, economie care „crește” și nu dă faliment doar datorită acestor injecții de lichidități. Circuitul, însă, doar începe. Deși o parte se orientează spre sectorul imobiliar, marea parte a acestor lichidități se duc în consum. Aceasta evident că sporește capacitatea de cumpărare a pieței și ridică prețurile la produse și servicii, adică generează inflație. Mai mult, odată ce Basarabia nu prea produce, mare parte a consumului este asigurat din afară. Conform datelor Biroului Național de Statistică, în 2007, exportul moldovenesc a constituit 1341,8 mln $, în creștere cu 27,6% față de anul 2006. Cifre plauzibile, doar că în același an, 2007, importurile au crescut cu 37% și a constituit 3689,9 mln $. Astfel, deficitul comercial a fost de 2348,1 mln $, tendință devenită deja cronică. Investițiile străine directe, care deși au crescut simțitor în același an 2007 (aproximativ 450 mln $) și au ajuns la un total de cca 1,6 mlrd $, nu acoperă deficitul de cont curent cauzat de deficitul comercial. Nu sunt suficiente pentru acesta nici remitențele, iar împrumutul din afară devine unica soluție. Datoria externă a Republicii Moldova în 2006 era de 2,14 mlrd $. Mai departe, începând cu anul 2000, a crescut și bugetul de stat, ajungând în anul 2008 să depășească cifra de 1 mlrd $. De unde vin acești bani? Paradoxal, dar din acel deficit comercial. Creșterea consumului, stimulat de remitențe, duce la creșterea importurilor. Crescând importurile, cresc și încasările indirecte – taxe vamale, accize și TVA. Acestea și formează 85% din Bugetul de Stat! Iată ce mai înseamnă o economie periferică! Dorind să placă publicului, guvernul comunist este nevoit să transforme bugetul într-unul social, inclusiv prin majorare de pensii și salarii. Din 2001 până în 2006 salariile s-au majorat de 1,9 ori, iar pensiile de 2,7 ori. Atâta doar că în aceeași perioadă, productivitatea muncii a crescut de numai 1,6 ori. Salariații și pensionarii moldoveni merită, desigur, un tratament mult mai bun. Problema este aici alta. Aceste majorări trebuie să fie sustenabile. În atare condiții, însă, s-a încălcat unul din principiile fundamentale ale economiei de piață – salariile trebuie să crească în conformitate cu creșterea productivității muncii. Astfel, acele majorări care s-au efectuat s-au regăsit repede în prețuri. Iar inflația a ajuns la 14,1% în 2006 și cca 13,5% în 2007. Banca Națională a Moldovei (BNM) răspunde cu politică monetară restrictivă – rata dobânzii de referință este de 16% – care descurajează încă odată investițiile. Deci nu mai producem din nou, ci importăm. BNM mai intervine pe piață și cumpără valuta „suplimentară” pentru a menține în frâu aceste procese. Doar că prin procurările de valută BNM pune în circulație o sumă adițională de lei care stimulează și mai mult creșterea inflației. Astfel, în continuare BNM retrage leii din circulație prin operațiuni de sterilizare – emite certificate. Băncile comerciale plasează mijloacele financiare în aceste certificate (sunt investiții sigure), iar prin aceasta 1-2 mlrd lei sunt scoși din oferta de creditare pentru agenții economici moldoveni, pentru a nu aminti că costul acestei sterilizări este de cca 200 mln lei, plătiți ca dobânzi pentru deservirea certificatelor emise. Pe de altă parte, solicitarea leului pe piață, prin vinderea de valută de către populație, îl întărește pe acesta în raport cu principalele valute convertibile. Aceasta pentru a câta oară stimulează importurile dar nu producția și exporturile. Importurile generează deficit și acesta datorii. Lanțul este încheiat!\nP.S.\nRezervele valutare de la BNM acumulate în urma cumpărării de valută de pe piață și cerute de către Fondul Monetar Internațional, însumând peste 1,3 mlrd $, pentru a acoperi importurile, sunt deținute în dolari (plasați în băncile de la centru) și certificate ale Trezoreriei SUA. De ce oare?!\n","date":"28-03-2008","img":"https://axaneamului.ro/posts/magazine/axa-i/7/radiografia-unei-economii-periferice/images/0.jpg","permalink":"https://axaneamului.ro/posts/magazine/axa-i/7/radiografia-unei-economii-periferice/","series":["AXA ANUL I"],"tags":null,"title":"Radiografia unei economii periferice","youtube":""},{"author":"George Mihalcea","categories":null,"content":"Mass media românești nu mai au în timpul de maximă audiență sau pe prima pagină decât o singură știre, anume că între 2-4 aprilie, în prăfosul, murdarul, aglomeratul, dar plinul de borduri noi București, reuniunea la vârf a celei mai mari, mai puternice și mai democratice alianțe politico-militare din istoria lumii. Biet român săracul ar trebui, după mintea presarilor noștri independenți și imparțiali, să nu se mai gândească la faptul că nu are ce să pună în oala de ciorbă, că dobânzile bancare pentru o amărâtă de garsonieră sunt prohibitive, sau că datoriile la întreținere cresc (au crescut) amețitor în perioada de iarnă. Dimpotrivă, el ar trebui să plesnească de fericire că mai marii lumii vin la noi în capitală, și să fie, dacă se poate, și mai fericit că află care sunt traseele blocate, măsurile extreme de securitate, tipul de limuzine de lux achiziționate, ba chiar și meniurile ce vor fi servite de către marii demnitari și suitele lor dimineața, la prânz, și seara. De bună seamă că grevele și alte forme de protest sindical vor fi trecute cu vederea sau, cel mult, expediate la periferia sumarelor. Am mai spus-o și o repetăm... Nu suntem împotriva NATO. Dimpotrivă, credem că intrarea în Alianță a fost singura opțiune pentru România la un moment dat. PROBLEMA NOASTRĂ constă în faptul că refuzăm să credităm o clasă politică deloc în măsură să proiecteze politica noastră de securitate pe termen lung. Nimic nu este veșnic, în fond, în afara Celui de Sus, așadar nu ne putem edulcora în convingerea că apartenența la NATO ne-a rezolvat definitiv și pentru totdeauna deficitul de securitate, după cum refuzăm să credem că Uniunea Europeană ne-a adus, în mod automat, o prea mult visată prosperitate. În mentalul nostru colectiv, marea primejdie a venit, mai mereu, dinspre Răsărit. Aparent, acest lucru nu mai este posibil, dar numai aparent, câtă vreme Imperiul Rus, cel puțin deocamdată, nu mai amenință cu armele, ci șantajează un întreg continent cu robinetele de la conductele de gaze, Este, deja, de notorietate că plătim cel mai scump gaz din Europa, grație pe de o parte evidentei lipse de simpatie a Kremlinului, dar pe de alta unor neisprăviți de-ai noștri care au purtat negocierile, confirmând faptul că adunătura care se autoproclamă clasă politică trădează sistematic interesele naționale, DACĂ MAI EXISTĂ cineva care se îndoiește, nu avem decât să amintim că toate marile privatizări au fost făcute pe baza unor clauze secrete, tocmai pentru a masca uluitoarele furturi din avuția țării. Dat să revenim la NATO și să vedem ce am dat și ce am primit pentru ca, după umilitorii ani de așteptare să fim primiți ca membri cu drepturi depline ai Alianței, nu de alta, dar politica, la acest nivel, nu se face cu lozinca, ci cu realism pragmatic. Mai întâi, ne-am trimis și ne mai trimitem soldații în cele mai dificile teatre de operațiuni internaționale, asumându-ne răspunderea pentru victime. Apoi, am pus la dispoziție spațiul aerian pentru bombardarea Serbiei, fără a condiționa acest fapt, cum au făcut-o, bunăoară, bulgarii. Nu în ultimul rând, am sprijinit pozițiile americane, ca aliat de nădejde, chiar și atunci când i-am scos din sărite pe greii Europei și lista ar putea continua, dar și atât este de ajuns. La refacerea canalului navigabil al Dunării și al podurilor distruse, firmele românești nu au primit nici un contract. La fel se întâmplă și în Irak. Pe de altă parte, atunci când a izbucnit problema canalului Bâstroe, cumulată cu cea a Insulei Șerpilor și a platoului continental al Mării Negre, aliații noștri au strălucit prin... tăcere. ALTFEL SPUS, departe de noi gândul că reuniunea NATO DE LA București nu este importantă. Suntem, însă, interesați de felul în care reprezentanții noștri la summit vor ști să se facă nu numai ascultați, ci și respectați, iar asta nu la nivelul declarațiilor, ci la acela al faptelor. Nu de alta, dar ne-am săturat să fim reprezentați de urechiști atunci când sunt puse în joc interese strategice. Apoi, vrem să știm ce se va întâmpla cu Alianța, dar vom fi cu ochii și pe delegația rusă, a cărei prestație nu va putea fi decât interesantă, în condițiile în care despre Federația Rusă nu se mai poate vorbi ca despre un colos cu picioare de lut.\n","date":"28-03-2008","img":"https://axaneamului.ro/posts/magazine/axa-i/7/summit-ul-nato-si-romanii/images/0.jpg","permalink":"https://axaneamului.ro/posts/magazine/axa-i/7/summit-ul-nato-si-romanii/","series":["AXA ANUL I"],"tags":null,"title":"SUMMIT-UL NATO ȘI ROMÂNII","youtube":""},{"author":"Mugur Vasiliu","categories":["Raportul orbului"],"content":"Acum mai bine de un secol, Eminescu trasa linia de demarcație între două categorii de indivizi care aveau ca „meserie” conducerea statului, politica. Astfel există o categorie alcătuită din politicieni și alta din oameni politici. Deși pentru noi mai puțin vizibilă, diferența între aceste două categorii este aceea că, spre deosebire de oamenii politici, politicienii își folosesc poziția socială, obținută prin practicarea politicii, în interes personal.\nÎn general noi înțelegem același lucru prin cei doi termeni, cu observația că „cei care fac politica” sunt, de obicei, răi dar că există – trebuie să existe – și unii buni. Chiar dacă nu la alegerile acestea…\nFără îndoială că nu-i lucru ușor să îi deosebim pe politicieni de oamenii politici pe viu. Și asta tocmai pentru motivele de mai sus. Teamă mi-e că vorbind despre omul politic voi deveni bătaia de joc a cititorilor fiindcă, trebuie să spun din capul locului, responsabilitatea stării de fapt și de drept actuale a țării noastre este consecința indiferenței și ignoranței electoratului, adică a cititorilor, adică a domniilor voastre.\nOmul politic Premiza de la care pornesc este aceea că politica nu este o meserie. Poate fi privită ca o supra-meserie, dacă vrem cu tot dinadinsul să facem o apropiere între cele două cuvinte.\nPolitica este însă precumpănitor o preocupare, cu expresie publică activă, care are ca obiect împlinirea aspirațiilor poporului din care face parte cel ce o practică. Abilitatea omului politic stă în găsirea modalităților de punere în practică a acestor aspirații, folosind întregul bagaj de experiență propriu pentru neamul din care se trage. În continuare vom numi om politic pe acela care răspunde acestor prime caractere, opunându-l celui care are o altă definiție adică politicianului – cu alte cuvinte vom folosi distincția făcută de Mihai Eminescu.\nOmul politic își asumă părtășia la conducerea unui stat. În fața cui trebuie să răspundă omul politic? În fața a tot ce s-a întâmplat până în momentul prezent cu poporul său. Cu alte cuvinte un conducător de stat sau un conducător de guvern trebuie să răspundă și pentru faptele conducătorilor de stat și de guvern dinaintea lor – și de aici vine greutatea actului de conducere a cetății. În plan absolut orice conducător poartă o răspundere aparte în fața lui Dumnezeu.\nÎn vreme ce politicianul răspunde în fața populației – adică a cetățenilor statului – de îndeplinirea promisiunilor făcute în campania electorală (indiferent dacă ceea ce promite este bun sau nociv pentru…)\nÎntreg sistemul este construit în așa fel încât accesul la cârma statului – respectiv a istoriei – îi este cu mult mai lesnicios politicianului, adică celui care promite lucruri plăcute – fie că le respectă, fie că nu – decât omului politic, cu alte cuvinte celui care promite lucruri necesare – de multe ori cu totul neplăcute. Pe scurt, politicianul este acela care promite ceea ce populația vrea să i se promită, fără să-i pese vreun moment dacă ceea ce așteaptă „lumea” de la el este într-adevăr bun pentru neamul din care face parte. Astfel, în primul rând se pune problema conținutului promisiunilor și doar apoi respectarea lor.\nRevenind: sistemul care ia în fața lui Dumnezeu și în fața istoriei un judecător fără identitate – electoratul format din populația statului – care votează pe ascuns – am numit votul „secret” – creează integral premizele dezvoltării clasei politicienilor și face ca omul politic să fie prezent în conducerea statului din ce în ce mai rar.\nOmul politic are în tot ceea ce face sentimentul apartenenței la neamul său – cu alte cuvinte la limba, tradiția și credința care definesc neamul său. De aici preocuparea sa principală este aceea de a crea în plan administrativ și legislativ un cadru în care limba, tradiția și credința să călăuzească și să sprijine continuarea drumului poporului său în istorie și a neamului său spre Dumnezeu.\nPoliticianul nu crede o iotă din cele spuse mai sus: nici despre cultura, tradiția și credința că ar fi mai importante decât oricare altele – asta în cazul „fericit” în care crede că aceste cuvinte au acoperire în realitate. Firește că în general, nici o cultură nu este mai bună decât celelalte; dar aici nu e vorba de general, raportarea nu se face din plan neutru, ci e vorba despre credința, tradiția și cultura unui anumit popor, care în mod firesc sunt cele mai importante pentru poporul respectiv. Un popor are o singură credință, o singură cultură, o singură tradiție, o singură istorie – tot așa cum orice om are doar doi părinți, orice ar crede el despre naștere. Credința are ea însăși un caracter absolut – acesta este și motivul pentru care se luptă cu atâta îndârjire împotriva ei prin relativizare. O singură credință definește un popor – cu toate acestea se înțelege mult mai ușor faptul că românii au o singură istorie decât că doar ortodoxia este definitorie pentru români. Acest din urmă lucru nu lezează pe nimeni și nimic – și dacă ar face-o nu e vina ortodoxiei. E ca și cum faptul că eu am o anumită femeie mamă ar fi o ofensă la adresa celorlalte femei. Nici eu și nici mama nu suntem de vină dacă problema se pune în felul acesta. Însă felul în care sunt văzute lucrurile are un anumit tâlc și consecințe devastatoare pentru noi.\nOmul politic este călăuză, adică acela care știe drumul în istorie și știe că va da seama atât în istorie cât și deasupra ei.\nPoliticianul își face un traseu după vorbele mulțimii. Dacă mulțimea vrea în porumb atunci politicianul promite și – dacă nu e prea mare efortul – o duce direct în mijlocul lanului. El nu trebuie să răspundă decât în fața mulțimii de îndeplinirea promisiunilor sale.\nDreapta politică și valorile la care se raportează aceasta. În mod firesc, mai departe vom încerca un mic discurs asupra politicii în general și a politicii din România în special. Deși această încercare a noastră ar putea să pară prea curajoasă și în același timp temerară ne încumetăm să o facem, tocmai pentru că racordul la realitatea politică românească actuală ne ajută în mare măsură.\nÎn general se consideră că în politică ar fi două direcții – poziții – categorice și categoriale și o poziție mediană, oscilantă. Astfel vorbim despre dreapta politică, stânga politică și de politica apropiată de centru – de aici centru-dreapta, centru-stânga, centru, șamd. La ce ne raportăm însă când facem aceste delimitări, iată un subiect foarte puțin și confuz discutat în lumea politică actuală. Acesta este și motivul care a dus la categorisiri de-a dreptul hilare: partide de centru stânga – care se autodefinesc ca atare – sunt considerate partide de dreapta, partide prin definiție de stânga – dar nu de stânga socialistă sau cum e denumită astăzi social-democrația – sunt din nou considerate de dreapta; ce să mai vorbim de partidele care au ca doctrină și ideologie codul penal și care la rândul lor sunt catalogate a fi tot de dreapta. Poate cel mai necesar lucru, pentru a evita aceste confuzii ar fi o descriere a dreptei: atât a valorilor la care aceasta se raportează cât și a modului de raportare.\nAstfel, principial trebuie spus din start că orice doctrină politică, orice ideologie politică nu apare din vid și nu se suprapune pur și simplu peste oricare realitate socială și culturală. Fără îndoială există legături – sau ar trebui să existe – între doctrinele politice și realitatea spirituală, istorică, culturală și civică a unui popor.\nUn popor este definit, cum spuneam mai sus, de câteva constante care formează fundamentul lui – sigur că de-aici apare „crunta învinuire” de fundamentalism, care este ridicolă tocmai prin aceea că nu există construcție solidă pe pământ care să reziste fără un fundament – sau fără o bază – foarte bine stabilit. Astfel, pentru români ceea ce stă mărturie de ființarea acestui popor sunt istoria, cultura și credința românilor. Am lăsat la urmă credința nu pentru că ar fi cel mai puțin importantă ci pentru că ea necesită o discuție separată, pe care o vom face revenind. Așadar, politica în spațiul românesc trebuie cu necesitate să se raporteze la aceste valori.\nCum se raportează în România politica ultimilor ani la acestea? În primul rând prin distrugerea perspectivei istorice, prin crearea unui învățământ în care această preocupare este pusă sub semnul îndoielii, prin modificarea și lăsarea la îndemâna tuturor nepregătiților a istoriei naționale – n-are rost să detaliem discuția despre manualele de istorie, care sunt o rușine națională –, preluând și promovând interpretări mistificatoare ale personalităților și momentelor cruciale din istoria românilor, fabricate de regimul comunist, despre care nu trebuie vorbit la capitolul politică ci la cel al infracționalității.\nCât privește ceea ce se înțelege îndeobște prin cultură, lucrurile stau cu mult mai grav. Valorile culturale interzise în timpul regimului comunist au rămas în continuare în umbră – de cealaltă parte vedem cu stupoare cum non-valorile vremii de care vorbim sunt promovate în continuare, cum vechea gardă a kominternului, revigorată și întinerită a reluat ștafeta direcționării culturii românești oficiale; totodată cum figuri sfinte ale culturii românești sunt bătaia de joc a anonimilor cu nume încâlcite, în reviste sprijinite financiar de statul român, cum vocile boscheților bucureșteni devin vocile culturii naționale, cum expresia durerilor noastre este luată în râs considerându-se că nici nu există. Pe teren cultural lucrurile sunt flagrante, foarte ușor de verificat, foarte ușor de vădit – fii foștilor kominterniști sunt cei care formează clasa culturală românească, cei recunoscuți de străinătate – ca și cum legitimitatea culturală ar avea nevoie de recunoașterea personală a străinătății. O cultură are expresii care depășesc cadrul național participând prin acestea la marea cultură, la cultura universală. Aceasta este verificare și recunoașterea pe care trebuie să o caute cultura românească și nu recunoașterea personală a unor domni de către alți domni drept analiști politici de geniu, drept scriitori de mărime „europeană”. În Europa și scarlatina este europeană nu numai Shakespeare, doar că scarlatina este recunoscută printr-un certificat medical câtă vreme Shakespeare își este sieși certificat de autenticitate și valoare. În cultură nu există certificate de bună purtare care să ateste valoarea autentică. Există însă recompense pentru servilism politic european, ceea ce e cu totul altceva.\nDespre modul de raportare al politicii românești la ortodoxie – credința românilor – vom spune doar câteva cuvinte. Cea mai mare ispită cu care din păcate ne luptăm din ce în ce mai puțin este democratizarea credinței noastre ortodoxe. Suntem în plin „proces ecumenic globalizant”, prin aceasta înțelegând un fel de târg privitor la dogma ortodoxă și nicidecum o încercare de înțelegere și recunoaștere reciprocă. E cred inutil să spunem că nu poate exista nici un astfel de dialog, fiindcă e evident că el ar însemna încălcarea principiului de bază al ortodoxiei anume dogma. Statul român are, firește, prin clasa politică actuală – prin asta înțelegând clasa politică din ultimii zece ani –, o poziție caraghioasă față de Biserică: pe de-o parte practică în toate segmentele legislativului și executivului un ateism fără echivoc, pe de altă parte nu există om politic care să nu fi afirmat public cât de creștini sunt românii – firește și el personal – și cât de importantă este această instituție numită Biserica ortodoxă „pentru noi”. Cred că iar ating un punct comun în politica vremii când spun că această ultimă poziție a oamenilor politici vine tocmai din faptul că sondajele sociologice au arătat că românii – pe limba lor electoratul – au încrederea cea mai mare în această instituție, ceea ce le dictează imediat captarea acestui electorat. Din păcate electoratul în discuție nu-și pune problema încercării creștinismului oamenilor politici prin actele lor. Cum poate fi creștin ortodox un parlament – membrii unui parlament – care votează o lege împotriva învățăturii ortodoxe? Cum pot fi creștin-ortodocși – adică în dreapta credință – cei ale căror interese la nivel de stat sunt atee? Iată numai două din întrebările la care ar trebui să-și răspundă onoratul electorat, atunci când își ia „destinul istoric” în mâinile-i democratice – fie-mi iertată îndrăzneala. Totodată, iată doar două întrebări pe care nimeni nu și le pune, lucru simptomatic pentru distinsul nostru electorat… Cât privește faptul că ortodoxia nu este singura credință trebuie nu numai să ne îndoim, noi ca ortodocși, ci trebuie să fugim și de gând, fiindcă asta ar însemna sfârșitul mântuirii noastre. Motivele pentru care se întâmplă ceea ce se întâmplă sunt multiple – iar noi nu le vom discuta aici.\nDeși am spus mai sus că orice putere politică trebuie să se raporteze la valorile neamului său, fără îndoială că nu ne refeream la o raportare ca cea de mai sus. De altfel, în rândurile de mai sus n-am făcut altceva decât să definim stânga politică, care are ca expresie individuală politicianul de care am pomenit în primele rânduri. Observați cum se potrivesc trăsăturile politicianului cu cele ale omului de stânga. E chiar o identificare.\nAșa credem că se verifică și se identifică poziția politică – și nu prin afirmarea apartenenței la una dintre pozițiile politice. Nu-i de-ajuns să afirmi că ești de dreapta ca să și fii.\nOprim aici considerațiile despre omul politic și politicianism. Pe parcursul săptămânalului vă veți mai fi întâlnit cu acest subiect, dealtfel foarte important.\n","date":"29-02-2008","img":"","permalink":"https://axaneamului.ro/posts/magazine/axa-i/4-5/despre-politica-si-politicianism/","series":["AXA ANUL I"],"tags":["Mihai Eminescu","Politică"],"title":"Despre politică și politicianism","youtube":""},{"author":"Alex Ivanov","categories":["Social"],"content":"Poetul cu cheia de gât lui George Mihalcea\nPe strada îngustă se vând cărți\ntipărite pe frunze de nuc.\nVântul de toamnă, ține loc de coperți.\n“În orașul ăsta, toți termină o școală,\nFără ca nimeni s-o înceapă”, zice poetul\ncu cheia de gât.\nUneori e supărat, poezia lui nu mai este\ndemult o gumă de mestecat.\nEmigrant în uitare, poetul ăsta vine mereu\npe strada copilăriei mele, ca să cumpere\npoeme, ieftine, la mâna a doua.\nAici totul e închis.\nAu plecat toți cu cheile de gât, către o altă copilărie.\nA mai rămas o călăuză, care dacă tot nu are ce face\nconfecționează chei pentru cărți.\nAdevărul e că cineva trebuie să o facă și pe asta…!\nPrima brățară Bunicului\n– De ce morile de vânt macină vânt?\nÎntreabă copila, ce abia se vedea din lanul de grâu,\nîn arșița verii.\nCine să-și răspundă din pălăria bunicului\nLa culesul ultimelor prune?!\nOraș manechin lui Cristian Rădulescu\nÎn orașul ăsta, nimeni nu mai citește poezie\niar cântecele incurabile se aud prin berării\nUnii oameni muncesc, alții fură iluzii.\nSe fac afaceri cu mere și autoturisme\nfranțuzești, caii indolenți trag la căruțe\ndecorative, pline cu țărani în costume Armani,\ncare vin să vândă produse agrare.\nPrimarul se freacă pe burtă și ține discursuri\ndemagogice câinilor vagabonzi.\nManechine superbe își lovesc sânii tari de\nbluzele lor colorate, iar țiganii vând dolari\ndevalorizați.\nSe trăiește din plin din praful cu miros de crin.\nIntelectualii și proștii primesc cârje de-a moaca\nși au intrare gratuită în biserici.\nÎn fiecare zi, cineva prezintă colecții.\nDe vară, toamnă și de alte anotimpuri,\ncolorate veșminte îmbracă trupuri moi,\ncăci doar haina îl face pe om…\nSeară mușcată în geam Bărbatului de lut\nFemeia mea era deja miercuri.\nSe pierduse în oale fără gust,\nfrământând pâinea de seară,\ncu mâini mari, arse de amintiri.\nE noiembrie în cana de lut,\niar caii transparenți, trag la căruța de sticlă.\nE noiembrie în casa ei cu pereți de cuvinte,\niar păsări de toamnă îi trec peste buze.\nE noiembrie în verbele ei și pe pleoape uscate.\nGeamul mușcat de mușcate, separă noaptea\nde ce trebuia a fi.\n– Cine îmi duce oile la munte? întreabă femeia.\nNu cred că trebuia.\nNu eu trebuia să fiu în noiembrie,\nnu mie trebuia sa-mi fiarbă cina,\nnu eu trebuia să-i sap ochii,\nnu eu trebuia s fi în locul bărbatului de lut.\nDar ce trebuia a fi eu?\nPoate cuvinte date de pomană în sâmbăta celor vii,\npoate cel ce țipă când mușcă mușcata din geam,\npoate cel ce învie trudite cuvinte,\npoate cel ce trebuie uitat.\nMaci de fiecare lună Unei femei\nSub fustă, doar lanul de grâu\nse coace în pâine, scria poetul bolnav de uitare.\nTrei zile de maci, rătăciți în câmp\ntrei zile, în care femeia zace în grâu,\ntrei zile în care bărbatul își\nascute secera.\nTrei zile, în care doar norii de vată\nsunt albi.\nTrei zile, în care se\nzămislește un nou început.\nSpăl trupul femeii de maci.\nSfânt ritual, în coacerea lunii.\nPruncii, născuți sub zodia macului,\nduc mai departe grâul trudit în pâine.\nFertila povară dusă sub fustă,\nîn palme, măcinată în\noala de lut, din care bărbatul setea o stinge.\nPrima brățară În Sud, ea, el și rădăcini ajunse până\nîn dormitorul de sus, înconjurat de cărți.\nLa Vest, munți, ape și avioane de hârtie.\nLa Est, balconul, țipătul ei cu dantelă de noapte.\nLa Nord, doar eu,\nnimicul ales pentru o vreme!\nA patra brățară Copiilor mei\nCând îți cauți iubirea cu pungile sub ochi,\niar tânăr mai ești doar dimineața și joia,\ncând vântul îți umblă, deloc discret,\nprin buzunare, iar ridurile ruginesc în piele,\ncând nic vinul nu mai trece din strugure în vene,\ncând oasele dor a ploi de vară,\niar nopțile îți zac în pantaloni, din ce în ce mai des,\ncând înțelepciunea este egală cu prostia tinereții,\niar dinții îți cad în lapte, cînd burta se poartă cu bastonul.\nSigur că femeia de ieri te iubește\nmult mai puțin azi,\niar șpaga dată la azilul cu program redus\ne mult mai mică.\nA opta brățară Ea umbla cu pinguini sub braț.\nCaniculă cu grade sub umeri, era!\nPasăre de toamnă Am căutat o pasăre de noapte\nsă mă iubească și să-mi strângă trupul\ncu aripile ei umede…\nNu am găsit decât o pasăre de toamnă\nușor obosită, cu aripi murdare de vânt\ndar frumoasă ca un colț de cer.\nMi-a făcut un cuib pentru ochii mei obosiți\nde prea multă așteptare.\nParfumul de început de toamnă zăbovea pe\naripile ei cuminți.\nEra o fericire și o tandră uitare,\no iubire ca o bătaie de aripi.\nEra ca o pasăre de toamnă în formă de gutuie coaptă,\nașezată în geamul de la casa din vis…\nDar într-o noapte a venit pasărea mea, cu aripi\nînfășurate în dantelă neagră și umedă.\nMi-a privit trupul din cămașa cusută din frunze,\napoi m-a luat cu ea în orașul plin de suspine!\nNici acum nu știu să deosebesc\no pasăre de noapte de o femeie.\nPași fără drum Drumul ăsta ar fi trebuit să ducă în sufletul tău,\npovești cu iubiri de o viață.\nPe drumul ăsta trebuia să ne întoarcem în frunze\neu cu tine.\nEu am rămas pe drum cu buzunarele pline de castane,\neu am rămas pe drum, înfășurat\nîn amintirea rochiilor tale.\n(…)\nTu ai rămas la capăt de iubire,\nfără să știi de căldura trupului meu,\nfără să știi de căldura trupului tău,\nfără să știi că eu și cu tine\nmai avem un drum de făcut.\nMici bucurii de duminică Ea a închiriat o fereastră\npe chipul lui fără contur.\nÎn suflet poartă o rană albastră,\nîn timp ce el\nzidește zăpezi peste sânii albi\nai unei alte femei.\nMărunte bucurii de dumincă\nțin loc de ninsoare.\nNimeni nu moare,\nnimeni nu îmbătânește\nși nimeni nu culege păcate.\nHai să punem botniță la șarpe\nși să ne jucăm de-Adam și Eva,\npână Dumnezeu nu închide fereastra.\nStrăzile au întinerit sub pașii noștri,\niar clipe se dezbracă pe bani de argint.\n","date":"29-02-2008","img":"https://axaneamului.ro/posts/magazine/axa-i/4-5/11-poeme/images/0.jpg","permalink":"https://axaneamului.ro/posts/magazine/axa-i/4-5/11-poeme/","series":["AXA ANUL I"],"tags":["poezie","Ars Poetica"],"title":"11 poeme","youtube":""},{"author":"Nicolae Georgescu","categories":["Istorie"],"content":"Textul este comentat imediat după publicare numai în Viitorul (oficios liberal) din 4 iunie 1931, unde Petronius (pseudonimul lui Gr. Tăușan, filosof, comentatorul – și traducătorul în românește – al „Eneadelor” lui Plotin – dar și editorialist aici) scrie, pe pagina I, sub titlul mare: „Moartea geniului”, o tabletă care ne dă pulsul liniștirii publice, triumfaliste desigur, în privința „asasinatului” comis în spital:\n„Într-o revistă de strictă specialitate medicală (România medicală) printre alte articole interesante se găsește unul, în cel din urmă număr apărut, în care d. Dr. Vineș povestește, pe bază de documentare nouă, cum și de ce a murit Eminescu. Autorul acestui articol își întemeiază informațiile sale pe chiar notele medicale ce le-a redactat în calitate de medic la spitalul d-rului Șuțu – cunoscutul alienist – în cura căruia a fost Eminescu.\nSe știe că părerea unanim admisă era că Eminescu ar fi murit din cauza unei răni la cap ce i-a făcut-o un tovarăș de boală, internat acolo. D. dr. Vineș afirmă că adevărat Eminescu a avut o rană la cap, ce i-a produs ș-un erizipel, dar care s-a vindecat. După aproape o lună de când primise rana la cap, a murit subit din pricina unei boli de inimă de care suferea de mult. Nici vorbă nu e deci de-o moarte provocată de rana la cap. Se stabilește astfel cu preciziune adevărata cauză a morții celui mai profund poet al nostru, și această restabilire a faptelor nu poate decât să fie bine venită pentru istoria biografică de la noi.\nCeea ce este însă profund de dureros e că organizarea noastră sanitară de acum 30 de ani îndărăt, ca și știința medicală însăși, era departe de-a fi cea de azi. Când ne gândim la organizarea spitalului de boli nervoase din Capitală, cu perfecțiunile științifice introduse în el; dacă ne gândim la malieterapia (tratamentul cu malaria pentru combaterea paraliziei generale, de care probabil suferea Eminescu) atunci ne dăm seama de nenorocirea marelui poet de-a nu fi apucat vremurile de azi, când ar fi fost îngrijit și mai bine și poate salvat. Căci nu poate fi durere mai mare decât aceea de-a pierde pe geniul poetic cel mai mare care l-a produs țara și rassa noastră șa 40 de ani.\nD. Ibrăileanu în prefața ce-a scris-o la ediția completă a poeziilor lui Eminescu face o observație justă: Ce și cât ar mai fi produs Eminescu dacă ar fi trăit cât Goethe?\nDestăinuirile științifice pe care d. dr. Vineș le-a dat asupra ultimelor clipe din viața lui Eminescu, și asupra sfârșitului său, ne-au reamintit astfel vechi răni sufletești și dureri ce le purtăm de mult în suflet, pentru că Eminescu este o forță vie care trăiește permanent în conștiința noastră a tuturor. Și niciodată nu a grăit mai înțelepțește Hașdeu, decât atunci când a rezumat viața și moartea lui Eminescu cu acest epitaf clasic: „Eminescu a murit nebun, dar va trăi veșnic. Vor muri de-a pururi însă toți acei înțelepți cari au lăsat și vor lăsa să moară un Eminescu.”! Hașdeu lovea crud și nedrept aici pe Titu Maiorescu, dar scoțând din cauză pe marele critic rămâne perfect adevărată constatarea că societatea nu face tot ceea ce trebuie pentru geniile ce le eternizează.”\nDin acest discurs ideologic („societatea nu face totul”, etc.) scoatem referirea la Titu Maiorescu, cu totul inadecvată (de altfel, Hașdeu nu-l considera nici în glumă „înțelept”) – și restabilim adevărul în legătură cu G. Ibrăileanu: criticul Vieții românești era atât de sigur că Eminescu și-a încheiat ciclul intelectual încă din 1883, la 33 de ani, încât spune că ce a creat între 1883-1889 sunt simple reluări din memorie, chiar traduceri care-l pun sub incidența plagiatului – sau lucrări slabe, vădind o minte răvășită, cum ar fi „Sara pe deal” – și oricât ar fi trăit în continuare, după 1889, n-ar mai fi fost capabil de creații noi. Nevoia de șabloane, de sloganuri liniștitoare, de adevăruri certe – este un simptom la presa anilor ’30.\nAceastă luare de cuvânt a dr. V. Vineș va fi preluată și ajustată convenabil de către G. Călinescu în „Viața lui Mihai Eminescu”, 1932, și va face carieră. (Călinescu preia numai câteva cuvinte și reinterpretează romanțios). În presă, informația respectivă circulă greu. Numai Gr. Tăușeanu o consemnează aici, pe loc, imediat ce apare în revista de specialitate. Universul, care lansase amintirea lui D. Cosmănescu, nu ia cuvântul – și vom vedea care este poziția sa.\nPeste doi ani, în 1933, apare o altă referință la textul doctorului V. Vineș, cea din Adevărul, ziar de direcție în epocă. Nu găsim textul autentic, din 27 iunie 1933 (trimitere greșită în „Bibliografia Eminescu”) – dar îl preluăm din ziarul „America”, foaie a românilor din Cleveland, S.U.A. (un ziar foarte elegant al emigrației, extrem de atent la ce se petrece în țară) – care, la 6 septembrie 1933, îl preia. Textul românilor americani se cheamă „Cum a murit Eminescu” – și este următorul:\n„Fel de fel de versiuni au circulat până acum asupra cauzelor morții lui Eminescu. O legendă creată de o frază dintr-o scrisoare a sorei poetului către d-na Emilian („moartea sărmanului meu frate a fost cauzată prin spargerea capului ce i-a făcut-o un nebun în ospiciu”) se menține și astăzi. Și totuși, altul e adevărul. Eminescu a murit de… inimă. O boală de cord, precis diagnosticată de vestitul clinician prof. dr. Thomescu. Moartea celui mai mare poet al României a fost determinată de o sincopă în urma unei „endocardite”.\nLucrurile se cunosc astăzi precis, grație d-lui dr. Vineș, șeful de lucrări la clinica neurologică din București, care ca intern pe vremea aceea în ospiciul în care era internat Eminescu, l-a îngrijit pe nenorocitul poet făcându-i chiar el „anamneza”, ceea ce – în termeni medicali – înseamnă o adnotare zilnică pe o „foaie de observație” a tuturor simptomelor bolii și a tratamentului urmat de pacient. Această „foaie de observație” a lui Eminescu de pe vremea internării lui, d-rul V. Vineș a publicat-o în „România medicală” din 1 iunie 1931. Rezultă din ea, între altele, că este adevărat că în mai 1889 „un bolnav, nu din cei furioși, se distra învârtind o piatră mică legată de o ață. Piatra scăpând din ață, a lovit întâmplător pe Eminescu în cap, producând o rană superficială ce interesa numai pielea, o rană mică de 2 cm. CARE RANĂ ERA VINDECATĂ COMPLET PESTE 3 ZILE.”\nDar Eminescu, care avea mintea întunecată atunci, și având mania să colecționeze tot ce găsea pe jos și să se frece cu obiectele găsite – chiar murdare – pe corp și pe cap, își murdări pansamentul, dobândind astfel un erizipel care s-a întins pe întreaga-i față și piept, erizipel care, totuși, grație îngrijirilor, s-a vindecat și el, ba sub influența lui s-a ameliorat și starea psiho-mentală a poetului. Dar inima poetului, inima aceea în care s-a răsfrânt o viață de zbucium, de chin și de mizerie neagră, se oprise în mișcarea ei tocmai când creierul celui mai mare cugetător poet al țării părea a renaște la o viață nouă. Și astfel a intrat Eminescu în Nirvana pe care o meditase și o dorise atâta. (Adevărul)”.\nVedem efectul de presă: bietul doctor Tomescu, pe un diagnostic al căruia se baza doctorul Vineș și care era mort din 1911, devine „vestitul clinician prof. dr. Thomescu”, etc., etc. (numele său adevărat: T(h)omescu, N. C., 1859-1911, piteștean după naștere, a fost și senator conservator de Ilfov în anul l911, este autor de cărți de specialitate medicală – dar nu de cardiologie). E absurd să insistăm. Reținem constarea generală: „o legendă… se menține și astăzi”. Din 1893, de când s-a publicat scrisoarea Hariettei, se știa în mod obișnuit că Eminescu a fost asasinat de cărămida lui Petrea Poenaru. În 1926 amintirea lui Dumitru Cosmănescu, fostul frizer al poetului, reconfirmă această „legendă”. În 1931 doctorul Vineș publică într-o revistă de specialitate cu scopul precis de a restabili adevărul. El numește cauza „legendei”, scrisoarea Henriettei – vrând, probabil, să arate că amintitul frizer a născocit „cărămida” pornind de la scrisoarea respectivă, așadar că acesta întărește scrisoarea și nimic mai mult. La urma urmei, ce rost avea amintirea acelui incident minor, nesemnificativ, cu pietricica – și care în plus n-a fost consemnat de către doctor în fișele sale, ci acesta l-a readus în atenție din memorie? Dacă, să spunem, pacientul și-ar fi pierdut și vreun dinte în spital – și acest incident ar fi fost raportat posterității?\nDar, desigur, textul dr. V. Vineș fiind de față, oricine îl citește cu atenție și în context poate să înțeleagă buna intenție a medicului – dar inadecvarea sa la subiect. Aceste două pagini de revistă sunt… singura operă a doctorului V. Vineș, homo unius momenti cum se spune pe latinește („om al unui singur moment”). Se prea poate ca prin revistele de specialitate ale vremii el să mai aibă și alte articole ori studii, dar bibliotecile nu-l rețin cu nici un titlu de carte. Un ne-cărturar, așadar, dă hrană presei, adică ziarelor – iar acestea realimentează… tocmai cărțile despre viața lui Eminescu… iată, cu lucruri luate de pe jos.\nConcordanțele și neconcordanțele „raportului Vineș” se pot comenta. Vom insista asupra câtorva neconcordanțe. Mai întâi, este interesant de văzut cum a fost internat poetul. Dr. Vineș spune că „toate aceste acte au determinat pe prietenii săi să-l interneze în Institutul Caritatea.” Raportul anonim, atribuit de G. Potra doctorului Tomescu, spune altceva: „La 3 februarie Eminescu fu adus prin ordinul poliției capitalei la Institutul Caritatea, unde fu supus supravegherii și tratamentului medical…” Este diferență. Până a vedea, însă, acest raport anonim, să încercăm a stabili și data internării. Doctorul Vineș vorbește vag de perioada martie-iunie, acest raport anonim notează data fermă 3 februarie – dar mai există un „Raport medico-legal”, semnat de doctorii Șuțu și Petrescu și datat 23 martie 1889 al cărui început este acesta: „Subsemnații doctori în medicină, invitați de domnul prim-procuror Trib. Ilfov, prin adresa nr. 5717, a examina starea facultăților mintale lui Mihail Eminescu, întrunindu-ne astăzi 23 martie la Institutul Caritatea, unde se află de aproape două luni, am procedat la cuvenita cercetare…” Deducem că poetul se afla în Institut din jurul datei de 23 ianuarie – adus de prieteni sau cu poliția, nu se știe precis – și aștepta să fie investigat.\nTot ziaristul este de vină Chestiunea pare mai degrabă juridică decât medicală, de vreme ce prim-procurorul cunoaște cazul și-l monitorizează. Data de 23 ianuarie este mai apropiată de cea din raportul anonim (3 februarie) – dar este, în același timp, destul de apropiată de ultima ieșire publică a lui Eminescu, articolul publicat de el în „România liberă” din 13 ianuarie 1889 prin care a deranjat mult șubreda coaliție politică a momentului. Redăm ecourile acelui articol, după o notă a lui G. Panu publicată în ziarul „Lupta”, 15 ianuarie 1889, pagina întâi: „Ședință mai nostimă, nec plus ultra al partidului conservator a fost de data aceasta atins. Să povestim. Ședința încă nu este deschisă, când d. Vernescu intră furios cu un exemplar din România liberă în care este înjurat. „Îmi dau demisia! Îmi dau demisia!” – strigă către amicii săi care în zadar cearcă a-l liniști. Miniștrii junimiști îl înconjoară și-l roagă să nu demisioneze, că se va face rectificare, îi și arată un bruion de rectificare, aruncând vina articolului în chestiune pe spatele bietului Eminescu… D. Vernescu se liniștește, ba încă se prea liniștește, și aceasta foarte repede… O furtună în un cap de avocat… Ședința se deschide…” Evenimentul este consemnat de mai multe ziare, iar „Națiunea” dă informații mai ample: „În urma articolului apărut ieri în România liberă, în care d. Vernescu era tratat într-un mod prea adevărat pentru un organ ministerial, domnia sa și-a dat demisia azi dimineață. Însă, în urma asigurărilor d-lui Carp, cum că va dezavua – ceea ce a și făcut în numărul de azi al oficioasei – pe d. Eminescu, autorul articolului în chestiune, d. Vernescu și-a retras demisiunea. Uite popa, nu e popa.” Alt ziar, „Telegraful”, adaugă: „d-nii Carp și Theodor Rosetti, față cu dl. Laurian, i-au declarat că articolul privește pe d. Eminescu…” Sursele sunt concordante, evenimentul din 13 ianuarie 1889 a fost bine marcat de presă. Exact după această dată nu se mai știe nimic despre Eminescu. Vedeți cum zice doctorul Vineș: „Cu câteva luni înainte de a intra în Institutul Caritatea, adică cu puțin înainte de a-l cunoaște eu, Mihail Eminescu, după cum mi-au declarat prietenii săi, abuza de băuturi alcoolice și făcea excese veneriene. În acest timp dădea impresia că nu era în toată deplinătatea facultăților sale intelectuale. Din zi în zi devenea mai puțin vesel, tăcea mai tot timpul, dorea să fie singur, nu mai era în stare să lucreze. Prezenta oarecari tulburări morale: intra în diferite localuri publice și consuma fără să plătească; cerea bani de la toți pe cari îi întâlnea. Toate aceste acte au determinat pe prietenii săi să-l interneze în Institutul Caritatea al regretatului prof. Dr. Al. Sutzu, unde, în martie 1889, l-am primit în biroul administrativ. Eminescu mai fusese internat în Institutul Caritatea în 1883.” Printre „tulburările morale” reținute de medic de la prietenii săi sunt enumerate consumațiile fără plată prin cârciumi – nu și aceste gesturi eminamente politice. Se mai aduc, de către unii biografi, și alte amintiri despre aceste ultime luni libere ale poetului, și foarte des se citează Teleor, cu toate că însemnarea sa este încurcată și se referă la alt an. O redăm:\nCum era ca bărbat Eminescu „Cu vreo lună înainte de moartea sa, Eminescu mergea regulat, în fiecare seară, la Coloseul Opler, mai mult pentru hatârul unei frumoase cântărețe suedeze. Într-o seară, după ce am jucat popice amândoi, după ce m-a bătut de m-a prăpădit la joc, făcând mereu numai nouă puncte, am trecut amândoi în sala de spectacol. Toată sala era plină de lume. Capelmaistrul Carbus începuse să agite bagheta. La masa noastră mai veniră încă vreo patru-cinci prieteni. Eminescu era foarte vesel, transportat. Veni o nouă serie de halbe cu guler de mareșal,\n– Ce gulere sunt astea, bre?\n– De general!\n– De colonel bulgăresc!\nEminescu avea privirea îndepărtată spre scenă: parcă aștepta ceva.\n– Ce e, Eminescule?\n– Nu vine cineva…\n– Cine?\n– Cineva…\nApoi mai vorbirăm de pariul ce făcuse Eminescu – pariu în scris cu Simțion și alții…\nUn cântec vesel în formă de marș ne făcu să tăcem și să îndreptăm privirile spre scenă. Eminescu făcu ochii mari, se însufleți și strigă deodată:\n– Suedeza!\nApoi, după scaun, printr-o săritură, se sui pe masă, își puse un șervet în jurul capului și începu să strige: Bravo! Bravo!\nToată sala a rămas înmărmurită.”\nAcest pariu cu Simțion există între manuscrisele lui Eminescu, dar este datat 25 iunie 1883 și se referă deci, la ultimele zile de dinaintea căderii poetului din 28 iunie acest an: D. Teleor confundă. În linii generale, însă, nu mult diferit înțelegeau – sau lăsau să se înțeleagă – prietenii „excesele veneriene” ale poetului. Se pot cita și amintirile din 1893 ale Mitei Kremnitz, și cele din 1932 ale lui Panaite Zosin, dar le eliminăm pentru economie de spațiu.\nÎn concluzie, putem afirma că Eminescu a fost adus la Institutul Caritatea într-una dintre zilele din intervalul 16 ianuarie – 3 februarie 1889 – dar se înțelege limpede că la mijloc este mâna poliției iar poetul este implicat într-un caz de turburare a ordinii politice, nu publice. Doctorul Vineș poate că chiar nu știe aceste amănunte – sau le lasă deoparte ca nesemnificative pentru cazul medical ca atare.\nVom reveni cu textele din „Familia”, care dau de înțeles că poetul a fost internat mai întâi la ospiciul Mărcuța, probabil imediat după insurgența parlamentară din 13 ianuarie, și abia apoi, acest ospiciu de stat plângându-se la primăria Capitalei că nu are bani să-l întrețină pe cel spitalizat, el a fost preluat de acolo cu poliția și transferat la Doctorul Șuțu, într-o clinică particulară.\nDoctorul nu știe, însă, nici momentul morții poetului. Păstrează în mod obstinat, s-ar putea zice, ora 5 după amiază din ziua de 15 iunie, pentru a nu-l contrazice pe D. Cosmănescu (în privința orei; acela nu amintise de zi). Alte surse vorbesc de noaptea de 15 spre 16 iunie, poetul fiind agitat, sculând medicul de gardă pentru a cere un pahar de lapte și expiind apoi în somn.\nVom urmări, în continuare, poziția lui George Potra, a lui G. Călinescu – și, desigur, a Universului. Până acum consemnăm că ceea ce este evident, anume că nebunul Petrea Poenaru mai întâi „s-a jucat” cu o piatră iar apoi a atacat cu o cărămidă – nu discută nimeni. Se instituie vălul unei tăceri groase și asupra acestui Poenaru – și asupra lui Cosmănescu, cel care-l readuce în discuție – iar biata Henrietta este considerată din ce în ce mai insistent… sora bolnavă fratelui ei și mai bolnav. Totuși, impresiile de atunci, de la momentul înmormântării cuiva, persistă și sunt cele mai importante. N-avea cum să inventeze ea, biata Herietta, numele lui Petrea Poenaru – ea a aflat aceste lucruri imediat după moartea fratelui ei. Aceste lucruri au ieșit la iveală în împrejurările înmormântării, în mijlocul acelei impresionante adunări de doliu care a înconjurat sicriul poetului. Ele se păstrează în memoria colectivă până la 1926, când sunt reconfirmate de frizerul Cosmănescu – vor mai persista o vreme – dar după biografiile științifice ale lui G. Călinescu, Petru Rezuș, D. Murărașu, George Munteanu – iată numai patru dintre sitele dese și foarte dese care au cernut informația lăsând să treacă doar ce e foarte, foarte subțire – se pierd definitiv ori rămân simple curiozități.\nConcordanțe Cosmănescu Textul lui Dumitru Cosmănescu despre uciderea cu o piatră a lui Eminescu în ziua de 15 iunie 1889 se publică în „Universul”, la 28 iunie 1926, și provoacă reacția doctorului Vineș care vine să restabilească adevărul științific, după cum pretinde, într-o revistă de specialitate, „România medicală”, peste 5 ani, la 1 iunie 1931. Peste încă 3 ani, în 1934, Gheorghe Potra va publica o a doua „expertiză științifică”, de data aceasta într-o broșură – care va fi întâmpinată cu mari rezerve de către G. Călinescu. Vom ajunge, în documentarul nostru, și la anul 1934 – dar acum este momentul, credem, să revenim la amintirile lui D. Cosmănescu, întrucât doctorul Vineș le discută numai parțial luând din ele ce-i convine și ce spune că se potrivește cu fișele sale medicale.\nD. Cosmănescu pare vulnerabil acolo unde afirmă că poetul l-a luat la o plimbare prin curtea institutului pentru a-l învăța să cânte „Deșteaptă-te române”. De ce tocmai acest imn, cum să înțelegem exaltarea patriotică a poetului în acest context spitalicesc? Să fie un patriotism acuzat în contul lui Eminescu, în virtutea naționalismului scos cu atâta insistență din opera ziaristică a lui Eminescu mai ales după Primul Război mondial?\nO amintire mai veche, chiar din 1889, a unui alt apropiat al lui Eminescu vine să ne atragă atenția că lucrurile trebuie înțelese așa cum sunt, că este foarte credibil ca poetul să fi cântat într-adevăr imnul lui Mureșanu și în stabilimentul din Str. Plantelor. Este vorba de textul lui Ilie Ighel, redactor la „Fântâna Blandusiei” (revistă scoasă de prietenii poetului), care l-a vizitat în sanatoriu. Redăm mai întâi fragmentul care interesează, dar vom insista întrucâtva pentru că este un moment foarte important privind modul cum se face, la noi, istorie literară, bibliografie, imagine: „Internat în ospiciul din strada Plantelor, la început era blând, bun, avea momente lucide; scria cu ce apuca și unde putea. Păreții odăii erau mâzgăliți cu mucuri de țigări, de chibrituri, și numele lui Byron, Schopenhauer, rupturi de versuri de ici de acolo îi acopereau. Scanda toată ziua. Dintr-o întâmplare fericită am pus mâna pe două file dintr-un notes, scrise de el în timpul când era în Ospiciu. Scrierea e ca de obicei liniștită, trăsăturile regulate. Le dau în vileag ca să se vază că Eminescu era poet chiar atunci când nu era Eminescu:\nToamna pomii înfloresc / Și se scutură toți pomii de flori, / Iar inimile noastre / Le prinde fiori. // Veniți în lumină / Copii drăgălași / Și faceți cu mine-mpreună / Sălaș. // Valurile viforă / Com tutte le forme.\nPe cealaltă parte a acestei file e Deșteaptă-te Române.”\nNe interesează, deocamdată, că poetul avea scris imnul „Deșteaptă-te Române” – în zilele când și D. Cosmănescu declară că-l cânta prin curtea sanatoriului. Concordanța este importantă – și trebuie să facem legătura cu marile șantiere din manuscrise pe tema „Mureșianu”, „Andrei Mureșianu” – dar și cu alt moment din viața poetului, anume: momentul când a pus piciorul pe peronul gării din Viena, în toamna lui 1883, dus de Chibici-Râmneanu la sanatoriul doctorului Leidesdorfer. Văzându-se acolo, poetul a strigat din răsputeri: „România liberată! România liberată!” – și se crede că a cântat „Deșteaptă-te Române”. Această „deșteptare” este o temă a vieții – dar și a operei, astfel că nu pare de loc ciudat că poetul o trăiește, ca temă, și în sanatoriu.\nIlie Ighel mai citează, în aceleași amintiri, o strofă din poemul „Viața” despre care spune iarăși: „Poezia fără titlu găsită în notesul său, după moarte-i”. Fusese publicată în „Fântâna Blanduziei”, 1 august 1889, după ce, în numărul din 23 iulie 1889, revista publicase, pe prima pagină, Stelele-n cer” cu această notă: „Din notesul, despre care am făcut mențiune în numărul trecut, am mai putut scoate la cale următoarele strofe, pe care le punem sub ochii cititorilor, întocmai cum se găsesc”. (numărul anterior al revistei lipsește din colecții; în numărul din 8-15 octombrie revista mai publică, de data aceasta în facsimil ca să se vadă scrisul lui Eminescu, poezia „Și dacă…”). Reluându-le pe primele două în ediția sa din 1890, V. G. Morțun întărea, de asemenea: „…două bucăți publicate fără titlu și culese dintr-un notes al lui Eminescu. Publicându-le aici am intitulat întâia poezie Viața iar pe a doua cu întâiul vers.” Ediția lui V. G. Morțun era gata din 1888, ziarele îi anunță chiar cuprinsul iar editorul îi scrie lui Eminescu despre „punerea în vânzare” a tirajului. Trebuind să amâne această difuzare până după moartea poetului, acum, în 1990, V. G. Morțun revine asupra cuprinsului și adaugă aceste două titluri.\nUn alt coleg al poetului de la „Fântâna Blandusiei”, Al. I. Hodoș (viitorul scriitor Ion Gorun), va publica în numărul din decembrie al revistei amintirea sa intitulată „Foi risipite”, din care cităm: „Câte bucăți de hârtie pe care Eminescu avea obiceiul să-și însemneze, în cea dintâi formă, neînchegată bine, idei și impresii, câte chiar din acele pe care-și însemna și bucăți săvârșite nu s-au pierdut și de acestea, pe care le-a risipit întâmplarea. Se gândește cineva să le adune? Și îndeosebi editorii săi, d-nii Maiorescu și Socec, s-arată ei preocupați de aceasta…?” Și el redă câteva fragmente eminesciene.\nImpresia generală a fost că cele două poezii, „Viața” și „Stelele-n cer”, sunt preluate din „notesul” lui Eminescu. Variante ale poemelor se găsesc, însă, și în manuscrisele poetului – pe care el nu și le mai vede din 1883; asta îl face pe Perpessicius, în 1958, când editează notele sale la postumele eminesciene (vol. V din OPERE,p. 387 și 397) să pună dilema: „sau va fi existat o ultimă transcriere-Eminescu a poeziei, sau cel care a copiat în 1889, pentru Fântâna Blandusiei, a căutat să fie cât mai credincios indicațiilor manuscrisului”. Această dilemă scoate din discuție „notesul” lui Eminescu – și-i permite lui Perpessicius, să claseze și să dateze ambele poezii la anul 1879, pentru că ciorne anterioare ale lor sunt databile la acest an. Perpessicius răspunde unor comandamente de moment: în urma centenarului nașterii lui Eminescu (1950) s-au discutat și asemenea lucruri mai specioase – și s-a stabilit astfel: că Eminescu n-a mai creat nimic original după criza din 1883. Nu intrăm în amănunte, amintim, aici, doar că boala „stabilită” pentru Eminescu, aceea de paralizie generală, excludea teoretic, „științific”, posibilitatea ca el să mai fi fost capabil de creație – deci întreaga sa activitate dintre 1883-1889 era pusă în paranteze. Și este vorba de traducerea „Gramaticii Sanscrite” a lui Fr. Bopp, de traducerea piesei de teatru „Lais” de Emile Augier în versuri rimate, de poezii precum „Kamadeva”, „De ce nu-mi vii”, etc. – cantitativ, vreo câteva sute de pagini, aproape o mie, care trebuie scoase de sub incidența auctoriatului eminescian… pentru că nu sunt în acord cu diagnosticul pentru care pleda G. Călinescu și generația sa, aproape întreagă. Acesta este paradoxul care ține pe loc studiile de eminescologie: descoperindu-se tot mai multe dovezi că poetul era capabil de creație în anii săi târzii, diagnosticul nu se mai potrivește și încep nuanțările, se instaurează neîncrederea în documente, se discută despre imaginea generală a lui Eminescu, despre mitul Eminescu etc. – fiind lăsat deoparte omul, personalitatea sa, etc. Centenarul nașterii din 1950 nu vine decât să culeagă acest fruct – copt cu adevărat încă din perioada interbelică. Un Ilie Torouțiu, de pildă, analizând exemplar traducerea piesei „Lais” de către Eminescu, găsise că textul vine dintr-un intermediar german, că adaosurile lui Maiorescu pe marginea manuscrisului eminescian sunt neinspirate – dar nu putea nici în ruptul capului să accepte că poetul lucrase această traducere în anul 1888, când se afla bolnav la Botoșani. Datarea se făcuse după anul când piesa de teatru a scriitorului francez Emile Augier a fost tradusă în germană: 1888. Ei bine, Ilie Torouțiu poartă chiar corespondență privată, în anii '40, cu patronii editurii germane care făcuse traducerea, este a doua oară încredințat că acesta este anul – și cu toate acestea lansează ipoteza că Eminescu va fi cunoscut textul tradus înainte de imprimare, prin vreun impresar teatral, oricum înainte de criza din 1883, pentru că în 1888 el era bolnav psihic și nu se poate afirma că mai era capabil de creație. Această neîncredere în capacitatea rațională a lui Eminescu după 1883 a făcut ca enorm de multe mărturii de epocă sau amintiri imediat ulterioare care contraziceau șablonul să fie lăsate la o parte, tratate cu neîncredere, ignorate cu bună știință.\nCu aceasta, revenim la Ilie Ighel și amintirea lui despre notes-ul poetului din ultimele zile de viață. Într-adevăr, textul a fost publicat în zilele noastre de către D-na Ileana Ene, distinsa cercetătoare de la Muzeul Literaturii Române, într-o revistă de mare audiență, „Adevărul Literar și Artistic” – beneficiind de o prezentare caldă, generoasă, a D-lui C. Stănescu, pe care o reluăm în acest documentar : „Este puțin probabil că au mai rămas pe undeva mărturii ascunse sau necunoscute „urme” eminesciene. O armată de cercetători și eminescologi au răscolit, înainte și după Perpessicius și Călinescu, arhivele și locurile petrecerii prin viață a poetului, încât, cu privire la scurta și zbuciumata biografie pământească a lui Eminescu, nimic nou și esențial nu e de crezut că mai poate să apară. Rămâne mereu de descoperit și redescoperit opera „poetului național” și biografia lui „celestă” asupra cărora studiile, oricâte ar fi, se vădesc nu numai insuficiente, dar, uneori, caduce, datate și, în orice caz, sub „orizontul de așteptare” al noilor generații. Lumina stelei ce s-a stins izbește mereu altfel ochiul generațiilor care se succed și mereu alta este calea pe care ea cade. În această privință, singura esențială, nimic nu poate fi definitiv și totul rămâne încă de făcut. Și totuși, în zona cea mai puțin promițătoare de surprize, aceea a mărturiilor celor ce l-au cunoscut pe poet, iată că ne vin știri noi, ce se adaugă celor strânse până acum de „eminescologi” . Doamna Ileana Ene, istoric literar și cercetător la muzeul Literaturii Române, ne-a pus recent la dispoziție un „imprimat” de 14 file datorat unui poet și ziarist care l-a cunoscut pe Eminescu chiar în zilele cele mai tulburi ale chinuitei sale existențe. Broșura, intitulată „ Eminescu (Încercare critică)” datată „25 decembrie 1889”, București, semnată Ilie Ighel, a rămas necunoscută până acum cercetătorilor și eminescologilor reputați, de la Călinescu până la D. Vatamaniuc și P. Creția. Descoperit de doamna Ileana Ene în Arhiva G. Dem. Teodorescu, documentul pe care-l prezentăm cititorilor se află în sanctuarul cărții vechi al Muzeului Literaturii Române. În felul său, documentul constituie o „revelație”, fiind încă un document asupra lui Eminescu. Alături de alții, nutrim convingerea că, atunci când e vorba de un creator de talia lui Eminescu, nimic nu trebuie lăsat la o parte, orice document sau mărturie cu privire la poet trebuind să fie cunoscute. Este motivul pentru care, de ziua poetului, publicăm „încercarea” necunoscutului poet-gazetar Ilie Ighel, unul din emisarii tinerei generații a vremii care l-a înconjurat pe chinuitul poet cu cercul de căldură al entuziasmului și prețuirii sale. Acesta ar putea fi și „mesajul” pe care tânăra generație de azi merită să-l descopere și să-l preia din mărturia veche de peste un secol semnată Ilie Ighel. Altfel, „toate-s vechi și nouă toate”…\n","date":"29-02-2008","img":"","permalink":"https://axaneamului.ro/posts/magazine/axa-i/4-5/o-stire-care-inconjoara-lumea/","series":["AXA ANUL I"],"tags":["Mihai Eminescu"],"title":"O știre care înconjoară lumea","youtube":""},{"author":"Monahul Filotheu","categories":["Istorie"],"content":"Scrisoarea unui eretic și răspunsul unui monah Mai jos, este reprodusă scrisoarea ereticului, exact așa cum a fost primită la redacție.\nCarissimo\nMare poate fi prostia omenească, iar cea românească este fără măsură!\nÎn Germania și America se fac Liturghii în bisericile protestante și nimănui nu i-a dat prin cap să protesteze.\nLa noi, la catolici, dar și la Vechii Catolici și la Anglicani se pun ortodocșilor biserici la dispoziție, pentru a sluji alternativ (aceștia din urma neavând biserici proprii), fără ca să-și fi pus nimeni problema că s-ar comite un sacrilegiu.\nPreotul român ortodox din Constantinopol slujește în biserica armeană (tot monofizită sau miafizită), fără să-i fie teamă că se spurcă. S-au găsit doi deștepți să protesteze, că bieții copți au făcut Liturghia în Biserica Sf. Ecaterina din București, iar acum trebuie spălată și târnosită Biserica, parca ar fi fost întinată de păgâni.\nLa Damasc, în fosta catedrală rum-ortodoxă, devenită în sec. VIII Moscheea Omeazilor, slujeau în mod alternativ ortodocșii, iar după ei, ori înaintea lor, se ținea Marea Rugăciune în ritul islamic, fără să fi fost gaură în cer. Moaștele Sf. Ioan Botezătorul se afla încă acolo în această moschee, fostă Biserică. Eu le-am văzut, când am fost în Damasc.\nLa Sf. Ecaterina din Sinai, din sec. X există o moschee în fosta trapeză a mănăstirii, cu minaret, iar abatele arhiepiscop titular de Raith și Pharan este instanța supremă, pentru beduinii musulmani, din jurul mănăstirii (potrivit shariei), și care ajută și păzesc pe călugări și Sfânta Mănăstire de la poalele Muntelui Revelației.\nPatriarhii Constantinopolului au fost toți monofiziți, până la împăratul Justinian I, în conformitate cu dispozițiile Henoticonului, din 482, care ignora Calcedonul. Adoptarea Henoticonului era condiția pe care le-o punea împăratul romeu, înainte de-a-i confirma în scaun. Cu toate acestea nu sunt scoși din diptice. Exemplele le pot continua, dar mă opresc aici.\nȘi acum, se face tărăboi pentru un gest de ecumenism, de ajutor frățesc, oferit de Sf. Patriarhie din București, bieților copți. Un lucru pot să spun, Christologia coptă este destul de diafiză în conținutul ei, chiar dacă nu este formulată în terminologia calcedoniană.\nCă nu amestecă vinul cu apa, ei spun că vinul conține și așa apă, deci nu trebuie amestecat. Pe grecește „vin” se spune KRAZI, care însemnează etimologic SPRITZ, adică vin amestecat cu apa. Existând acest termen grecesc deja pentru vin, miafiziții n-au mai considerat necesară forma ritualistică de amestecare a vinului cu apa, simbol al firii divine si umane.\nPot să mai spun că în realitate, copții sunt mai buni ortodocși decât românii și decât mulți alți „calcedonieni”: ei postesc, merg la biserică, fac asceza și mai ales au rezistat 1400 de ani pericolului islamic, cu mai multă dârzenie și cu mai multă demnitate decât clerul și vlădicii BOR în cei 40 de ani de comunism.\nDomnișorii respectivi, clerul și tot creștinul din România au numai de învățat de la copții din Egipt, de la sirieni, de la armeni, de la etiopieni, abesinieni și nubieni.\nEu am celebrat Sf. Liturghie în ritul copt și cu clerul acestei Biserici Sfinte, după cum am celebrat și cu frații ortodocși și uniți, fără să-mi fac probleme de conștiință ori să mă tem ca n-o să mă mai pot mântui. He, he, alte probleme și abateri întinează Bisericile: preoții ghicitori, vrăjitori și deschizători de pravilă, trădarea secretului mărturisirii sau aluziile privitoare la păcatele penitentului, lăcomia de bani a vlădicilor și preoților, lipsa lor de activitate, redusă la lălăitul de duminecă, cu silirea duhului spre răcnire, pomenile, sărindarele, căldărușa, mesele copioase la boteze sunt mai mari păcate decât că un cleric copt a slujit Sf. Liturghie în Biserica Sf. Ecaterina din București.\nPrea Fericitul Părinte Daniel I ar putea să-i pedepsească aspru pe acești instigatori și provocatori de zâzanie, neliniște, nesiguranță și dușmănie în Biserică. Copții cred în Sfânta Treime, au șapte Taine, au succesiune apostolică, au ierarhie sacramentală, deci nu le lipsește nimica, în afara de „erezia” monofizită.\nNumai că și aici se cuvin câteva precizări:\nMonofiziții au respins formal Calcedonul.Ortodocșii au acceptat formal Calcedonul, dar, în realitate, au pus și pun accentul pe firea Divină a Lui Iisus Hristos. De aici sfinții slabi și spiritualizați, aversiunea față de trup, scrupulozitatea excesivă față de păcat, stâlpnicii, Cuminecatura, ca o coroană a vieții spirituale, fapt care a dus la situația că la ortodocși nu se mai cuminecă nimeni, iar dumineca și de sărbători, preoții cuminecă doar pruncii și câteva babe, care aduc prescura și împlinesc toate epitimiile și canoanele cerute de cler, dar pe care clerul însuși nu le mai respectă. Le pretinde doar de la credincioși, ascunzându-se după deget.Latinii au acceptat formal Calcedonul, dar au pus și pun accentul pe firea umană a Lui Iisus Hristos. De aici sfinții grași și bine hrăniți, ghiftuiți chiar, statuile, apoi accentul mai mare pe Crăciun și nu pe Sfintele Paști (adică pe Naștere și nu pe Înviere) etc.  Atât pentru azi și-ți doresc noapte bună.\nSper ca Prea Fericitul Părinte Patriarh Daniel I va face ordine și-i va pune la punct pe acești oameni de izgaga, cu nivel teologic de doi lei.\nDumnezeu să fie cu noi și să ne binecuvinteze,\nIoan Marin Mălinaș\n Faptul că BOR nu s-a zbătut să-și cumpere sau construiască propriile biserici în diasporă înseamnă:\ncă politica externă a BOR este foarte prost concepută;că BOR este singura (dacă nu cumva printre puținele – deși nu mai știu alte cazuri) Biserică Ortodoxă care face acest lucru.  „În Germania și America se fac Liturghii în bisericile protestante și nimănui nu i-a dat prin cap să protesteze. La noi, la catolici,”\naha… e bună precizarea asta; pentru că dincolo de aceste cuvinte tot ce se scrie are altă culoare și cu atât mai mult va fi extrem de simplu să nu amestecăm merele cu perele.\n„dar și la Vechii Catolici și la Anglicani se pun ortodocșilor biserici la dispoziție, pentru a sluji alternativ (aceștia din urmă neavând biserici proprii), fără ca să-ți fi pus nimeni problema că s-ar comite un sacrilegiu.\nPreotul român ortodox din Constantinopol slujește în biserica armeană (tot monofizită sau miafizită), fără să-i fie teamă că se spurcă.”\nRușine, deci, încă o dată. Și grecilor, că pe teritoriul lor canonic îngăduie astfel de rătăciri.\n„S-au găsit doi deștepti să protesteze, că bieții copți au făcut Liturghia în Biserica Sf. Ecaterina din București, iar acum trebuie spălată și târnosită Biserica, parcă ar fi fost întinată de păgâni.\nLa Damasc, în fosta catedrală rum-ortodoxă, devenită în sec. VIII Moscheea Omeazilor, slujeau în mod alternativ ortodocșii, iar după ei ori înaintea lor se ținea Marea Rugăciune în ritul islamic, fără să fi fost gaură în cer. Moaștele Sf. Ioan Botezătorul se află încă acolo în această moschee, fostă Biserică. Eu le-am văzut, când am fost în Damasc.”\nDacă vreodată s-a întâmplat așa, nu știu, pentru că nu cunosc. Dar un lucru este cert, anume că astăzi fosta bazilică e doar moschee.\n„La Sf. Ecaterina din Sinai, din sec. X există o moschee în fosta trapeză a mănăstirii, cu minaret, iar abatele arhiepiscop titular de Raith și Pharan este instanța supremă, pentru beduinii musulmani, din jurul mănăstirii (potrivit shariei), și care ajută și păzesc pe călugări și Sfânta Mănăstire de la poalele Muntelui Revelației.”\nBeduinii din Sinai sunt foști creștini ortodocși și ei știu lucrul acesta. Ultimul care a murit și a fost îngropat cu cruce la cap a fost o femeie, pe la anul 1750. Mai mult, ei sunt vlahi, aduși de Sfântul Împărat Iustinian din Balcani în Sinai. Și ei știu asta, și spun despre ei înșiși „noi suntem din țara Llah”. Mai mult, recomand înveninatului papistaș care se bagă unde nu-i fierbe oala să meargă în Sinai și să-i vadă pe beduini cum dorm pe jos, în ușa mănăstirii, ca să nu poată nimeni să intre noaptea în mănăstire, ori să urce noaptea pe vârful Muntelui Sinai și să-i vadă pe foștii creștini vlahi cum se nevoiesc dormind pe piatră, la peste 1000 de metri altitudine, cu urechile ciulite, să nu treacă cineva pe lângă ei fără să-l ajute, gata să îți ofere un ceai cald sau altceva (cum nimeni între musulmani nu face). Nu am întâlnit în toată lumea arabă beduini atât de nobili, de blânzi și de serioși cum sunt aceștia. Nu este legendă faptul că cineva și-a pierdut noaptea un portofel cu 1000$ și a doua zi l-a găsit la șeicul beduinilor.\nAfirmația că moscheea e construită în secolul X nu se susține prin nimic. Poate vrea să spună că trapeza a fost construită în secolul X, iar schimbarea destinației ei s-a făcut mai târziu, sub stăpânirea otomană, când beduinii musulmani, sustrăgându-se de la biruri, au devenit la fel de oprimați ca și creștinii, și era firesc să li se dea un colț de rugăciune în spatele zidurilor, unde micile grupuri înarmate și tâlharii de toate felurile nu puteau pătrunde, ci doar expedițiile militare organizate puteau vătăma mănăstirea. Dar, atenție, și aici e vorba de ceva: trapeza e trapeză, biserica e biserică, și acestea două nu s-au amestecat niciodată.\n„Patriarhii Constantinopolului au fost toți monofiziți, până la împăratul Justinian I, în conformitate cu dispozițiile Henoticonului, din 482, care ignora Calcedonul.”\nSfântul Iustinian a ajuns împărat la anul 527.\nÎntre 518-520 a fost patriarh Sfântul Ioan Capadocianul, pe care Biserica Ortodoxă îl prăznuiește la 25 august, împreună cu ceilalți patriarhi ortodocși: Ghenadie (+471), Mina (+552) și Epifanie (+535) care s-au luptat cu erezia monofizită. Oare prezența Sfântului Ioan Patriarhul pe scaunul Constantinopolei, adus de împăratul ortodox Iustin I este suficientă, sau nu pentru a demonta afirmația rătăcită?\n„Adoptarea Henoticonului era condiția pe care le-o punea împăratul romeu, înainte de-a-i confirma în scaun. Cu toate acestea nu sunt scoși din diptice. Exemplele le pot continua, dar mă opresc aici.\nȘi acum, se face tărăboi pentru un gest de ecumenism, de ajutor frățesc, oferit de Sf. Patriarhie din București, bieților copți. Un lucru pot să spun, Christologia coptă este destul de diafiză în conținutul ei, chiar dacă nu este formulată în terminologia calcedoniană.”\nPăi nu putem vorbi despre mai adevărat și mai puțin adevărat, mai mincinos și mai puțin mincinos. „Destul de diafizită” este o expresie pentru cine stă prost cu categoriile. În materie de dogme ești ortodox sau nu, ești eretic sau nu. Ești diofizit sau nu. Miafizit, așa cum se mint pe sine că mărturisesc ei, înseamnă altceva decât diafizit. În modul de rațiune al papistașului cârtitor, Filioque nu ar fi un adaus la Crez, o erezie, nu-i așa?\n„Că nu amestecă vinul cu apa, ei spun că vinul conține și așa apă, deci nu trebuie amestecat. Pe grecește „vin” se spune KRAZI, care însemnează etimologic SPRITZ, adică vin amestecat cu apa. Existând acest termen grecesc deja pentru vin, miafiziții n-au mai considerat necesară forma ritualistică de amestecare a vinului cu apa, simbol al firii divine si umane.”\nVin se spune OINOS în tot Noul Testament. Papistașul furios are halucinații de la șprițul nemțesc, de când nu mai găsește un vin bun, românesc, fie și pentru a-l bea la masă cu familia. Bun ar fi dosarul acela al unirii BOR cu monofiziții, să cităm un pic și din afirmațiile inițiale ale fostului decan Necula, care spune că, din păcate, diferențele de cult între ortodocși și monofiziți sunt uriașe și poate dintre toate, aceasta, împreună slujirea, va fi cea mai mare problemă. Ciudat că peste foarte puțin timp, 2 sau 3 ani, același liturgist ecumenist spune că putem închide ochii la ceea ce ne desparte și putem căuta ceea ce ne apropie.\n„Pot să mai spun că în realitate, copții sunt mai buni ortodocși decât românii și decât mulți alți „calcedonieni”: ei postesc, merg la biserică, fac asceza și mai ales au rezistat 1400 de ani pericolului islamic, cu mai multă dârzenie și cu mai multă demnitate decât clerul și vlădicii BOR în cei 40 de ani de comunism.\nDomnișorii respectivi, clerul și tot creștinul din România au numai de învățat de la copții din Egipt, de la sirieni, de la armeni, de la etiopieni, abesinieni și nubieni.”\nAșadar, faptul că după 1000 de ani de invazii migratoare păgâne, aproape 500 de ani de vasalitate față de turcii musulmani, pe de o parte, și robie față de ungurii și nemții papistași, pe de altă parte, România ortodoxă a rămas țara din Balcani cu cel mai mare procent de creștini ortodocși, cu cel mai mare număr de biserici, cu cel mai mare număr de mănăstiri, cu cel mai mare număr de călugări, este sau nu este un ghimpe în ochii uniatului apostat?\nDacă musulmanii nu au construit o singură moschee în satele românești din Dobrogea, ca să nu mai vorbim de nordul Dunării, iar papistașii eretici au ras cu tunurile mai mult de 90 de mănăstiri și au omorât sute și mii de ortodocși care nu voiau să primească erezia lor cui aduce mai multă cinste? Turcului, sau ereticului?\nIar dacă în fața Islamului monofiziții cu greu s-au menținut la un procent de 10% din populația de astăzi (în Syria, Liban, Egipt), asta ce înseamnă? Că monofiziții sau ortodocșii au rezistat mai cu bărbăție în fața prigoanelor de tot felul? Despre ce dârzenie și demnitate e vorba? Aceea a creionului chimic care însemnează Crucea pe frunțile femeilor, ca să se scârbească de ele musulmanii?\nApropo de comunism: Faptul că 20 de ierarhi ai sinodului BOR au fost înlăturați din scaune și pensionați forțat, din care 7 au murit otrăviți și 2 au făcut închisoare înseamnă sau nu înseamnă ceva? Sau numai reclama făcută episcopilor uniți are valoare?\n„Eu am celebrat Sf. Liturghie în ritul copt și cu clerul acestei Biserici Sfinte, după cum am celebrat și cu frații ortodocși și uniți, fără să-mi fac probleme de conștiință ori să mă tem ca n-o să mă mai pot mântui.\"\nIată că se dă de gol că îi plac alunecările dogmatice și canonice ale Vaticanului…\n„He, he, alte probleme și abateri întinează Bisericile: preoții ghicitori, vrăjitori și deschizători de pravilă, trădarea secretului mărturisirii sau aluziile privitoare la păcatele penitentului, lăcomia de bani a vlădicilor și preoților, lipsa lor de activitate, redusă la lălăitul de duminecă, cu silirea duhului spre răcnire, pomenile, sărindarele, căldărușa, mesele copioase la boteze sunt mai mari păcate decât că un cleric copt a slujit Sf. Liturghie în Biserica Sf. Ecaterina din București.”\nEreticul papistaș nu știe că păcatele personale capătă mai ușor iertare decât erezia, care desparte omul de Dumnezeu. Păcatele de orice fel se spală prin Sfânta Spovedanie. Dar întoarcerea unui fost ortodox (cum nu e cazul lui) de la erezii cere nu doar Sfânta Taină a Spovedaniei, ci Sfânta Taină a Mirungerii, adică putința și nădejdea mântuirii, pentru că Mirungerea aduce pe Duhul Sfânt în inima omului.\nIar ereticii care vor să vină la Ortodoxie se primesc prin Sfântul Botez, după toate canoanele Bisericii, de vreme ce nu putem recunoaște drept validă întreita afundare făcută de cei ce nu cred la fel cu noi.\nȘi că tot am ajuns aici: Știe cumva domnul doctor (în ce știință scolastică) papistaș ce înseamnă verbul BAPTIZO în elinește? Cumva „mă scufund, mă afund”? Iar dacă asta înseamnă, de ce nu face și el niște demersuri ca Vaticanul și toate slugile sale să nu mai vorbească de Taina Botezului, ci de taina stropirii ori, taina turnării, ori taina împroșcării cu apă cu sare?\n„Prea Fericitul Părinte Daniel I ar putea să-i pedepsească aspru pe acești instigatori și provocatori de zâzanie, neliniște, nesiguranță și dușmănie în Biserică.”\nSigur că prezența actualului patriarh, cumincior, în rând cu alți sateliți ai curiei romane la așa-zisele rugăciuni organizate de Vatican înseamnă pentru papistași un pic de speranță.\nDar, cum zice poetul, „Nu spera și nu ai teamă, / Ce e val ca valul trece; / De te-ndeamnă, de te cheamă, / Tu rămâi la toate rece.”\nAu fost unii preoți ortodocși care l-au așteptat cu mare nădejde pe actualul patriarh să ajungă șeful sinodului BOR. Interesant este că printre primele măsuri luate a fost tocmai să se debaraseze de ei. Deh, ce să-i faci, nu e pentru cine se pregătește, pentru că situația de pe teren, oricât ne-am strădui noi să o organizăm, nu e în mâinile noastre.\n„Copții cred în Sfânta Treime, au șapte Taine, au succesiune apostolică, au ierarhie sacramentală, deci nu le lipsește nimica, în afară de „erezia” monofizită.”\nSuperbă exprimare! Să ne trăiți, domnul doctor. Deci ziceți că le lipsește erezia, fie ea și cu ghilimele, nu?\n„Numai că și aici se cuvin câteva precizări:\nMonofiziții au respins formal Calcedonul.”\nMonofiziții nu au respins formal Sinodul 4 Ecumenic, pentru că dincolo de el s-au constituit într-o sinagogă a satanei și i-au prigonit cât au putut pe ortodocși. De sinodul tâlhăresc de la Efes (449), cu doi ani înainte de Halchidon, a auzit ereticul simpatizant de eretici?\nIată aici o mică pildă din Limonariu (s-a auzit la Blaj despre această carte?):\nSpunea Avva Polihronie despre Avva Ilie, arhiepiscopul Ierusalimului, că nu bea vin când era monah și a păstrat această rânduială și când a ajuns patriarh. Se spunea despre Ilie, arhiepiscopul Ierusalimului și despre Flavian, arhiepiscopul Antiohiei, următoarele:\nÎmpăratul Anastasie (monofizit) i-a exilat pe amândoi pentru sinodul de la Calcedon. Pe Ilie l-a exilat în Alia, iar pe Flavian în Petra. Într-o zi, patriarhii și-au făcut cunoscut unul altuia: Anastasie a murit astăzi. Să mergem și noi că să ne judecăm cu el. Și după doua zile au plecat către Domnul.\n„Ortodocșii au acceptat formal Calcedonul, dar, în realitate, au pus și pun accentul pe firea Divină a Lui Iisus Hristos.”\nMinciuni. Nu e nevoie să spunem de ce. Sau poate cred papistașii că Praznicile Împărătești, ale Triodului (cu Săptămâna Patimilor și Învierea Domnului) și Penticostarul sunt semne ale vreunei rătăciri? Noi suntem Ortodocși, domnule, și credem în cele două firi, două voințe și două lucrări, dumnezeiești și omenești, ale Mântuitorului Hristos.\n„De aici sfinții slabi și spiritualizați, aversiunea față de trup, scrupulozitatea excesivă față de păcat, stâlpnicii, Cuminecătura, ca o coroană a vieții spirituale, fapt care a dus la situația că la ortodocși nu se mai cuminecă nimeni, iar dumineca și de sărbători, preoții cuminecă doar pruncii și câteva babe, care aduc prescura și împlinesc toate epitimiile și canoanele cerute de cler, dar pe care clerul însuși nu le mai respectă.”\nIată de unde a sărit iepurele iubitor de canoane!… Eu știam că pe la Vatican au trecut cam 1000 de ani de când nu s-a mai auzit de Sfintele Canoane, ci doar de bulele papale.\n„Le pretinde doar de la credincioși, ascunzându-se după deget.”\nDomnule papistaș, iată ce spune Mărturisirea de credință a Bisericii de la 1848: „la noi nici Patriarhii, nici Sinoadele nu au putut vreodată a aduce lucruri noi, căci păzitorul Credinței este însuși trupul Bisericii, adică poporul însuși, care voiește ca veșnic neschimbată să-i fie credința, și la fel cu a Părinților săi, cum au experiat în fapt după schismă mulți dintre Papi și dintre Patriarhii cu cugetul latinilor, nimic izbândind în încercările lor”. Deci, la noi, cler și popor una sunt în fața Canoanelor Bisericii.\n„Latinii au acceptat formal Calcedonul, dar au pus și pun accentul pe firea umană a Lui Iisus Hristos. De aici sfinții grași și bine hrăniți, ghiftuiți chiar, statuile, apoi accentul mai mare pe Crăciun și nu pe Sfintele Paști (adică pe Naștere și nu pe Înviere) etc.”\nTâlharii… tâlharii… Dumnezeu să-i ierte. De parcă la Înviere Mântuitorul a înviat cu altceva decât cu firea omenească… Oricum, sinceritatea nu îi strică celui ce dă de gol lipsa de bună-credință a ereticilor.\n„Atât pentru azi și-ți doresc noapte bună.\nSper ca Prea Fericitul Părinte Patriarh Daniel I va face ordine și-i va pune la punct pe acești oameni de izgaga, cu nivel teologic de doi lei.\nDumnezeu să fie cu noi și să ne binecuvinteze,\nIoan Marin Mălinaș”\nCum ziceam mai sus, nu e pentru cine se pregătește.\nDomnule Mălinaș, nu eu, ci Sfântul Petru are să-ți spună câteva cuvinte:\n„Pocăiește-te drept aceea de răutatea ta aceasta, și te roagă lui Dumnezeu, doar ți s-ar ierta ție cugetul inimii tale. Pentru că întru amărăciune a fierei, și întru legătură a nedreptății te văd că ești.” (Fapte 8:22-23)\nDumnezeu să vă ierte, pe voi, cei căzuți din Adevăr, din Ortodoxie. Noi vă vedem, vă cunoaștem, știm cine sunteți, și știm de ce nu aveți pace în sufletele voastre. Și pentru aceea ne este milă de voi și rugăm pe Toți Sfinții ortodocși din apusul Europei să vă pomenească și să vă înțelepțească și să vă lumineze, ca să vă dea Domnul cuget smerit și să vă recunoașteți greșeala apostaziei, dezbinării și inovaționismului.\nIar cu noi Domnul să facă mare mila Sa, cu milele și îndurările Sale cele bogate.\n","date":"29-02-2008","img":"https://axaneamului.ro/posts/magazine/axa-i/4-5/coptii-sunt-de-o-suta-de-ori-mai-buni-ortodocsi-decat-romanii/images/0.jpg","permalink":"https://axaneamului.ro/posts/magazine/axa-i/4-5/coptii-sunt-de-o-suta-de-ori-mai-buni-ortodocsi-decat-romanii/","series":["AXA ANUL I"],"tags":["erezie","sacrilegiu"],"title":"Copții sunt de o sută de ori mai buni ortodocși decât românii","youtube":""},{"author":"Adrian G. Romilă","categories":["Istorie"],"content":"Arta creștină bizantină și școala moldovenească Individualizată în secolul IV, în era constantiniană și după, arta bizantină renunță la elementele realismului alegorizat din pictura creștină a primelor veacuri (frescele alexandrine, dar și catacombele Romei descoperă peisaje florale, scene biblice cu personaje stând la umbra pomilor, odihnindu-se sau mâncând sub protecția lui Hristos), alegând linia monumentalului.1 Fecioara cu pruncul sau rugându-se (Oranta), Hristos reprezentat ca împărat, binecuvântând, cu sulul, cartea sau globul în mână (Pantocrator), figurile apostolilor sau ale unor sfinți importanți, scene evanghelice constituie formele consacrate ale stilului creștin bizantin. Secolul XIV înregistrează însă o coborâre din monumental și general, introducând particularul, fragilul, ineditul. Mozaicurile permit fresce în registre suprapuse, conținând teme noi precum copilăria lui Iisus ori aspecte din viețile sfinților, dar și compoziții alegorice ce suscită un comentariu pentru a fi înțelese.\nExtinderea spațiului, micșorarea dimensiunii chipurilor și înmulțirea detaliilor arhitectonice și naturale, îndulcirea expresiei fețelor, trăsăturile delicate, mișcarea, apropierea scenelor sacre de viața cotidiană, toate alcătuiesc un baroc bizantin, dezinvolt, pitoresc, păstrând însă hieratismul din reprezentările tradiționale.2 Figurile rămân în continuare lipsite de volum, decorurile sunt în continuare lipsite de perspectivă reală, exprimând încordarea naturii umane și a întregii creații spre transcendent. Această ambivalență trece mai târziu, după secolul XIV, în reprezentările iconografice ale școlilor de pictură desprinse de influența bizantină directă (Serbia, Bulgaria, Rusia, Moldova).\nInteresul pentru paralele simbolice între Vechiul și Noul Testament, pentru ansamblurile cu multe figuri și detalii corespunde, pe de altă parte, și pasiunii medievale (dar și renascentiste) generale pentru corespondențe între universuri și pentru semnele puterii divine exprimate în explozia formelor naturale. E ceea ce Eco numește „fabulație simbolistică”; ea servește „la recuperarea acelei realități pe care doctrina nu reușea întotdeauna să o accepte” și fixează „prin semne comprehensibile aceleași adevăruri doctrinale care, într-o elaborare discursivă, puteau avea un gust amar.”3 Frumosul, atribut prin excelență al divinității, se exprimă în creație, conform esteticii scolastice, prin proporția, armonia și strălucirea formelor, prin urmare, e ceva obiectiv, expus contemplației.4M E o trăsătură dominantă a concepției medievale despre frumos și va fi completată, ulterior, printr-un adaos platonizant, îndeosebi în creștinismul oriental. Aici, în ciuda unor opinii contrare (V. Lazarev5), orientarea preponderent isihastă va pondera recrudescența formală în favoarea unei dematerializări, specifice urcușului spre divinitate, dar nu va estompa impresia de libertate și prospețime date de multe din compozițiile devenite canonice în pictura ortodoxă. Arborele lui Iesei sau Imnul Acatist al Maicii Domnului nu dau deloc impresia de ascetizare sterilă, oficială. E vorba de conservarea cu orice preț a liniei transfigurante ce individualizează pictura post-bizantină. Ea își păstrează rădăcinile teologice exprimate în detașarea de lumea materială și căutarea unui sens spiritual, supraomenesc.6 Imaginea pictată tinde să ofere, astfel, o contemplare a realităților transcendente, supracerești.\nPictura post-bizantină moldovenească reînvie și prelungește, începând cu secolul XVI, pe filieră slavă, umanismul neoplatonic al culturii creștine orientale. Frescele au surse de inspirație variate − textele slujbelor și ale cântărilor liturgice, miniaturile codexurilor, literatura populară (se disting Zapisul lui Adam și Varlaam și Ioasaf), texte apocrife, hagiografii, viziuni apocaliptice (îndeosebi Apocalipsa lui Pavel, text de largă circulație în lumea slavă și nu numai) − ceea ce favorizează achiziționarea de teme noi (Adam arând cu plugul, Eva cu fuiorul, Vămile văzduhului).7 Primele manuscrise laice, copiate în marea lor majoritate în cadrul monahal și răspândite din secolul XVII în tot spațiul românesc, excelează în ornamente din cele mai complicate, unele pe marginea textului, altele inventate de copist. Cel mai des întâlnite sunt motivele vegetale, unele simboluri (cartea deschisă, diferite vase și clondire) și peisajele stilizate în maniera icoanelor bizantine.8 Ele ar fi putut influența cu succes decorațiile din pictura religioasă moldovenească. Oricum, reprezentarea exterioară de pe zidurile mănăstirilor nu are precedent în pictura bizantină, căci aceleași scene apar, e-adevărat, și în Athos sau în Rusia, dar pe interior. Păstrarea liniei mistic-contemplative, combinate cu trăsături naiv populare, specific românești (completând etapa mai veche a formelor de strictă inspirație bizantină, gotică și S-slavă9) în întreg ansamblul frescelor moldave se datorează atât surselor de inspirație amintite, cât și răspândirii și instaurării definitive a monahismului și artei bizantine în zona Moraviei, Serbiei și la nord de Dunăre.10 Pictura religioasă din nordul Moldovei caută să exprime veșnicia în temporal și să treacă dincolo de moarte (încât nu-i deloc de mirare prezența unanimă a scenei Judecății de Apoi alături de cele din Geneză ori cele legate de ascensiunea sufletului prin vămi, aici, ca și în întreaga lume ortodoxă). Ea interiorizează liniile dogmatice ale spiritualității isihaste într-un mod mai accesibil, puternic narativ, „suspectând de sens fiecare centimetru de frescă”11, după cum spune S. Dumitrescu și construind relații între diferitele tablouri și ansambluri.\nJudecata de la Voroneț Mănăstirea Voroneț e pictată în exterior după moartea lui Petru Rareș (1546), la inițiativa mitropolitului Grigorie Roșca. Formal, pictura îmbină caracterul pitoresc popular (desen naiv, culori în tușe groase, fără nuanțe) cu decorațiile mai complicate (vegetal, cu arbori și flori, stânci, personaje în veșminte cu falduri bogate, unele purtând bijuterii), în culori clare, vii (maro, albastru, galben, roșu, portocaliu, alb), rezultând un stil elegant, echilibrat, emanând farmec și prospețime.12\nJudecata de Apoi e o scenă întâlnită în tot spațiul ortodox, dar și în cel catolic (începând cu secolele XI-XII, mai ales în Franța, Germania și Italia). În Athos ea e reprezentată încă din secolul VIII, în interiorul bisericii, în pridvor sau la V, și tot astfel trece și în școlile desprinse din Bizanț (Rusia, Serbia, Macedonia). La o primă vedere, sursa lor comună pare a sta în diferite referințe scripturistice (Matei, 24, 30-32 sau 25, 31-46; Daniel, 7, 13; Apoc., cap. 4), în vedenii apocaliptice apocrife sau în texte din slujba de înmormântare.13 Ceea ce individualizează însă variantele orientale ale temei este lipsa viziunilor înfricoșătoare, a unui Dumnezeu care pedepsește cu severitate și mânie, precum și prezența unor motive absente din scenele occidentale: Tronul Hetimasiei, Marea înapoind înecații, Înfășurarea cerului, Râul de foc.14\nJudecata de la Voroneț nu e pictată în pridvor, ca în restul bisericilor ortodoxe, ci în mod inedit, pe zidul vestic. Aceasta grație schimbărilor arhitecturale (adăugarea unei încăperi la vest, mărginită de doi contraforți, mutarea intrării de la nord la sud) ce au dus la mărirea suprafeței peretelui de la apus și, implicit, la o mai mare libertate de exprimare pentru iconograf (dar, conform unor ipoteze actuale, și la alte asocieri semantice, rezultate din corelările ansamblurilor de pe toate zidurile mănăstirii).15 Scena conține toate motivele specifice temei, dispuse în cinci registre orizontale suprapuse:\nTatăl, în chipul celui „bătrân de zile”, în alb, cu un sul în mână, binecuvântând, înconjurat de doi arhangheli, de îngeri ce strâng sulul lumii (închiderea timpului, plinirea vremii), de semnele zodiacului. Hristos, în mandorlă, în veșminte strălucitoare, între Ioan Botezătorul și Maica Domnului (alcătuind icoana Deisis); sub el și în jurul său, îngeri și serafimi (cu aripi și ochi); de o parte și de alta, bănci cu pe care stau cei 12 apostoli, cu suluri și cărți în mână; în fundal sunt cete îngerești cu suliți sau scuturi rotunde, având inscripționată pe ele hierograma χ; de sub picioarele lui Hristos izvorăște râul de foc al Iadului, care se va extinde în celelalte registre, până jos. Tronul Hetimasiei, simbol al puterii judecătorești și al autorității divine; pe tron sunt instrumentele patimilor (crucea, sulița, trestia și buretele), evanghelia, pe care stă Duhul Sfânt sub formă de porumbel; la baza tronului, un potir și 4 cuie; de o parte și de alta stau Adam și Eva; în dreapta, drepții, mânați de Ap. Pavel, în stânga, păcătoșii, (între care vedem și popoarele necreștine ori neortodoxe: evreii, musulmanii, armenii, catolicii), mânați de Moise. mâna Domnului, ivită de sub Tron, ține o balanță ce cântărește faptele bune și păcatele, reprezentate sub forma unor suluri albe pe care le aduc îngerii și dracii, disputându-și trupurile celor ce au murit; în dreapta e o scenă ce se prelungește și pe ultimul registru, ilustrând momentul învierii universale: doi îngeri apocaliptici sună trâmbița, iar morții ies din morminte; fiarele varsă părți din corpurile umane consumate; Duhul pământului restituie și el trupurile celor morți; jos, Duhul mării, călare pe doi pești și înconjurat de alte viețuitoare marine înapoiază corăbiile înecate. în râul de foc, Satana, reprezentat sub forma unui balaur; imediat în dreapta, moartea păcătosului și a dreptului și David, psalmodiind; extremitatea stângă a ultimului registru e rezervată Raiului și proximității de dinaintea lui.  Există o ipoteză incitantă a lui S. Dumitrescu, conform căreia vedenia Sf. Nifon al Constanțianei e sursa incontestabilă a scenei Judecății de la Voroneț.16 Textul viziunii ar fi ajuns la noi prin Sf. Nifon al Constantinopolului, exilat în Țara Românească în secolul XIV și retras, mai apoi, în Athos, sfânt ținut la mare cinste de mitropolitul Grigorie Roșca (e zugrăvit atât la baza frescei Judecății de la Voroneț, cât și în interiorul multora din celelalte mânăstiri bucovinene: Moldovița, Humor, Probota). Dacă acceptăm această ipoteză, atunci putem concluziona că scena peretelui vestic al Voronețului e unică prin sursa și elaborarea ei. Ea a încercat cu succes să ilustreze o Apocalipsă apocrifă destul de complexă (textul vedeniei Sf. Nifon conține în jur de 20 de motive, de la stingerea cosmosului și înfășurarea perdelei cerului până la Marele Ospăț din Împărăția Tatălui, reprezentat și el pe altar și cele două abside estice; fresca Voronețului ar corespunde, după S. Dumitrescu, momentelor 8-12 din narațiunea apocaliptică a Sf. Nifon17), rezultând o panoramă amplă a Judecății, corelată foarte elocvent semantic cu celelalte 12 scene specifice bisericilor rareșiene. „…comparat cu iconografia eshatologică a tuturor bisericilor creștinismului universal, tandemul tematic Judecată/Marele Praznic singularizează mondial iconografia eshatologică din nordul Moldovei: programul Rareș/Roșca reprezintă singura iconografie care descrie parietal Ospățul transcendent care succede Judecății din Urmă. Până la bisericile din nordul Moldovei, bisericile și catedralele lumii creștine au zugrăvit totdeauna exclusiv fie Judecata de Apoi, ca temă eshatologică solitară, fie, în mod singular, toposul transcendent închipuind Ierusalimul ceresc.”18 Cu alte cuvinte, Judecata voronețiană e un unicat autohton și universal, redând, prin corelația cu tot ansamblul imagistic al pereților bisericii, sensul complet al morții și învierii omului, al transfigurării cosmosului întreg.\nRaiul Din punctul de vedere al privitorului, imaginea Raiului ocupă toată extremitatea din stânga-jos a scenei Judecății de la Voroneț. Reprezentarea, așa cum vom vedea, nu e deloc statică, ci dimpotrivă. Atitudinea personajelor, expresia chipurilor, celelalte detalii, exprimate de culorile vii și tușele sigure dau întregului ansamblu impresia de viață și mișcare, un dinamism direcționat „spre dreapta” (privind, desigur, din perspectiva personajelor aflate în drum spre Rai), specifică progresului imaginar al sufletului mântuit.\nDouă ziduri, unul arcuit, celălalt crenelat, despart grădina Raiului de restul peisajului, dar și pe drepți de cei damnați. Zidul arcuit, în incinta căruia Ap. Petru, cu cheile în mână, intenționează să deschidă ușa întregului cortegiu de sfinți, preia parcă grupul de prooroci, preoți, monahi, împărați, aflați puțin mai sus, ce merg și ei spre intrarea în Rai, dând astfel impresia de înaintare înspre dreapta. S. Dumitrescu a remarcat și el că incinta protectoare „este motivul iconografic care anunță și pregătește impresionanta procesiune zugrăvită pe exterioarele absidelor naosului și altarului. Zidul arcuit nu trebuie privit literal, ca un simplu și neclintit paravan curbat, ci ca un simbol și un corespondent constructiv al zidului pomenit în Vedenie care, la dorința Domnului, va înconjura și va proteja cu Heruvimi, Serafimi, Tronuri, Începătorii etc. desfășurarea veșnicului Praznic euharistic.”19 Zidul arcuit, veritabil „dispozitiv energetic propulsor”20, împinge întreg ansamblul spre fațada sudică și apoi spre răsărit, luându-i astfel pe cei drepți și trecându-i prin Rai spre Ospățul ceresc, reprezentat pe cele două abside și altar.\nAici se cuvine să facem o paranteză. Suntem de acord cu distincția axiologică făcută de S. Dumitrescu între Rai și Ospăț (Împărăție), dar nu și cu descrierea Raiului ca „edulcorat, ambianța atomică și dulceagă propovăduită searbăd de teologia raționalistă a Purgatoriului” sau ca „plictisitor, încremenit și neevenimențial”21. Raiul are propriul său statut imaginar, e o grădină a frumuseților văzute, auzite și gustate, destinată desfătării celor mântuiți, chiar dacă e depășită valoric (ori poate echivalată la alt nivel) de bucuriile din proximitatea lui Dumnezeu. Ne îndoim, pe de altă parte, că zugravul de la Voroneț va fi intenționat să opacizeze acest statut al Raiului, foarte bine întipărit în mintea tuturor celor care și l-au imaginat. Așadar cei mântuiți trec dinspre desfătările văzute ale grădinii cerești spre cele tainice de la Cina „casnicilor” Mirelui, dinspre Raiul adamic restaurat după Înviere spre o fericire și mai mare, cea a gustării bunătăților duhovnicești, alături de toți sfinții și de Creator.\nCelălalt zid, cel crenelat, cu ferestre redă ideea cetății eterne a lui Dumnezeu, Ierusalimul ceresc, în care se vor învrednici cei ce au trecut de Judecată. Prezența unui heruvim cu două săbii chiar deasupra porții, precum și a ușii închise, întăresc ideea de autoritate divină. Curățenia celor care intră în Rai și merg apoi mai departe trebuie să fie desăvârșită.\nRaiul are același aspect de grădină populată de personajele sfinte ca și în textele funerare și în colinde: pe un fond alb (ce dă impresia de adâncime, de spațiu) apar arbori stilizați, cu frunze late și lujere de viță-de-vie cu ciorchini, în maro și verde. Arborele central e Pomul vieții, cu Hristos-prunc (sau un suflet al unui drept) în coroană. Arhanghelii Mihail și Gavril, purtând omofor, străjuiesc tronul pe care stă Maica Domnului, având o ramură în mână. Acest detaliu, ca și prezența tâlharului „din dreapta”, cu crucea pe umăr, e marca sigură a inspirației din evangheliile apocrife (Evanghelia lui Nicodim, Evanghelia lui Pseudo-Matei, Adormirea stăpânei noastre Născătoare de Dumnezeu și-n veci fecioară Maria, scrisă de Ioan arhiepiscop al Thesalonicului22). Patriarhii, așezați și ei pe tronuri, țin în ștergare albe sufletele drepților, alegorie a celebrului „sân al lui Avraam”. Atitudinile pline de grație ale personajelor, liniștea și fericirea care se citesc pe chipurile lor (inclusiv pe cele ale celor ce încă nu au intrat în Rai), trupurile aproape imateriale, ascunse de veșmintele ce cad în falduri bogate, toate conturează atmosfera de armonie și pace de care se bucură cei ce au dat răspuns bun la Judecată. Nimbul ce încadrează chipul fiecărui personaj, precum și bijuteriile ce apar pe unele veșminte și pe tronurile din Rai trimit la strălucirea și bogăția duhovnicească din cetatea Ierusalimului ceresc.\nSe remarcă multe motive comune grădinii evocate de textele funerare și Raiului de la Voroneț, preluate, cel mai probabil, din aceleași surse (apocrife, hagiografii, viziuni apocaliptice, texte liturgice) ori din același tip de imaginar. Mai întâi, situația incertă dintre moarte și ajungerea în locașurile veșnice. Sufletul mortului are de parcurs, în bocete, „Cântecul bradului” și „al Zorilor”, un drum anevoios și întortocheat până să afle dacă va sta sau nu în Rai. Cortegiile drepților în fresca voronețiană sunt în anticamera Raiului, dar nu în el. Zidul curbat al incintei de dinaintea ușii poate fi chiar un semn al acestui drum sinuos prin care se ajunge la starea definitivă, în „sânul lui Avraam”. Apoi, prezența Maicii Domnului (șezând sub un pom, la o răscruce, în cântece, cu o ramură în mână, la Voroneț) și a îngerilor care o arată, indicând astfel ocrotitor „ținta” celor mântuiți. Dealtfel, îngerii sunt ajutoare indispensabile la Judecată sau în drumul postum. La ieșirea sufletului din trup vedem că cel drept e întâmpinat de un înger, iar cel păcătos de un diavol, care prezintă un zapis cu faptele rele făcute de defunct; analog, în textele ritualului de înmormântare există o carte unde sunt scrise faptele bune și rele din timpul vieții. Se păstrează orientarea „înainte” și „la dreapta” pentru calea către Rai, căci personajele frescei care au ajuns deja în incinta curbată urmează direcția indicată de mâna dreaptă a apostolului, la fel cum sufletul mortului trebuie să aleagă, în momentul bifurcației, „către mâna dreaptă/că-i calea curată”. Petru e chelarul universal al grădinii cerești, iar sfinții importanți ca Sf. Nicolae ori Sf. Ap. Pavel conduc sufletele către Rai.\nDacă privim celelalte fresce ale Voronețului, adiacente tematic celei abordate de noi (Vămile văzduhului, pe contrafortul nordic; Izgonirea lui Adam, tot la N), vom putea extinde aria motivelor comune: grădina Edenului primordial, umbrită de căderea lui Adam, are același aspect ca și cea a Raiului, care în fond îi redă aureola începuturilor (cu excepția prezenței șarpelui și a primei perechi umane): pomi cu coronament stilizat, arhanghelul cu sabia; Adam are consemnat pactul cu diavolul pe un zapis, așa cum păcatele sunt scrise în scena ieșirii sufletului din Judecată, iar în cântecele funerare, într-o carte; vămile văzduhului sunt dispuse ascendent, sub forma unor ziduri etajate, invitând la urcuș, dar evidențiind, totodată, și dificultatea trecerii. Adam arând sau Eva cu fuiorul redau același caracter ruralizat, familiar al Edenului, întâlnit și în colinde sau în textele funerare, unde cei ajunși acolo întâlnesc familia celor decedați anterior și își întemeiază o nouă gospodărie.\nChiar anevoioasă fiind, calea spre mult dorita grădină cerească, atât în cântecele ritului de înmormântare, cât și în Judecata și în celelalte fresce de la Voroneț, e reprezentată ca traversabilă, până la urmă. Pictura întreagă emană o atmosferă de calm sărbătoresc, vizibilă peste tot, dar mai ales între zidurile protectoare ale Raiului. Ea e întreținută de chipurile aureolate total lipsite de crispare, precum și de acordul perfect între linie și culoare, mișcare și atitudine, fantezie și realitate. E un joc original între hieratismul specific bizantin și pitorescul rural. Fresca exprimă, în fond, un mod specific românesc de a gândi raportul omului cu Dumnezeu și de a depăși momentul tragic al morții și al judecății finale. Totul stă sub semnul plin de speranță al frumuseților Raiului, postat întotdeauna la capăt de drum.\n Note 1 Ch. Bayet, Arta bizantină, „Ed. Scorilo”, Craiova, 1999, trad. Carmen Roșulescu, pp. 19-23.\n2 Viktor Lazarev, Istoria picturii bizantine, „Meridiane”, București, 1980, trad. Florin Chirițescu, vol. II, p. 8.\n3 Umberto Eco, Arta și frumosul în estetica medievală, „Meridiane”, București, 1999, trad. Cezar Radu, p. 68.\n4 Ibidem, pp. 103-106.\n5 Lazarev consideră că isihasmul a menținut rigidizarea picturii creștine bizantine, realizându-se o revenire la vechile poziții dogmatice în reprezentare; vezi op. cit., p. 37.\n6 vezi în acest sens monumentala lucrare a lui Wladyslaw Podlacha și Grigore Nandriș, Umanismul picturii murale bizantine, „Meridiane”, București, 1985, trad. Anca Vasiliu, vol. II, partea B: Interpretarea istorică și ideologică a temelor iconografice: concepte neoplatonice în frescele postbizantine.\n7 Ibidem, vol. I, p. 45 și vol. II, pp. 27-28 și p. 112; vezi și Viktor Lazarev, op. cit., pp. 77-78, precum și Maria Ana Musicescu, Sorin Ulea, Voroneț, „Meridiane”, București, 1969, p. 17.\n8 G. Popescu-Vâlcea, Cărțile populare miniate și ornate, „Meridiane”, București, 1989; miniatura la un exemplar din romanul popular Alexandria conține, între altele, scena întâlnirii lui Alexandru cu Ivantie împărat, în Ostrovul blajinilor, văzută ca un posibil prototip al unui spațiu paradisiac: vegetație abundentă, reprezentată realist; copaci cu frunze verzi și flori roșii, cu crengi arborescente și firave ca tulpinile de floare; pe jos e un covor de iarbă și flori; copacul de lângă tronul lui Ivantie e pus în evidență prin tulpina galbenă (la ceilalți e maro) și prin ghirlande de flori ce șerpuiesc pe trunchi; Alexandru e în costum princiar roz (dealtfel e singurul îmbrăcat între personajele scenei) și îi oferă lui Ivantie daruri pe o tipsie.\n9 Maria Ana Musicescu, Sorin Ulea, op. cit., Introducere.\n10 Wladyslaw Podlacha și Grigore Nandriș, op. cit., vol.II, p. 171\n11 Sorin Dumitrescu numește stilul picturii murale moldovenești „gotic interiorizat”; vezi Chivotele lui Petru Rareș și modelul lor ceresc. O investigare a bisericilor-chivot din N Moldovei întreprinsă de Sorin Dumitrescu, „Anastasia”, București, 2001, pp. 170-171.\n12 vezi o caracterizare a picturii și în Maria Ana Musicescu, Sorin Ulea, op. cit., p. 13.\n13 Wladyslaw Podlacha și Grigore Nandriș, op. cit., vol. I, pp. 244-245; vezi și S. Dumitrescu, op. cit., pp. 107-108.\n14 Ibidem, p. 157 ș.c.l. la Wladyslaw Podlacha, pp. 108-109 la Sorin Dumitrescu.\n15 Sorin Dumitrescu, op.cit., pp. 181-183; scena Judecății, cu detalierea Raiului, precum și alte reprezentări paradisiace ale Voronețului sunt redate în Texte populare și reproduceri.\n16 Sorin Dumitrescu, op. cit., pp. 89-107.\n17 Ibidem, p. 90 ș.c.l.\n18 Ibidem, p. 98.\n19 Ibidem, p. 120.\n20 Ibidem, p. 127.\n21 Ibidem, p. 130 și p. 207.\n22 pentru tâlharul cu crucea, vezi Evanghelia lui Nicodim, în Evanghelii apocrife, „Polirom”, Iași, 1999, trad. Cristian Bădiliță, p. 203; pentru ramura din mâna Maicii Domnului, vezi celelalte două texte pomenite în Evanghelii apocrife, p. 145 și p. 251.\n","date":"29-02-2008","img":"","permalink":"https://axaneamului.ro/posts/magazine/axa-i/4-5/raiul-de-la-voronet/","series":["AXA ANUL I"],"tags":["artă bizantină","Voroneț"],"title":"Raiul de la Voroneț","youtube":""},{"author":"Centrul European de Studii Covasna – Harghita","categories":["Istorie"],"content":"Haromszek, nr.5276 – 15.01.2008\nTitlul: Pământ Secuiesc? Dezvoltare?\nSemnează: Biro A. Zoltan Este evident că lui Csutak Istvan nu prea îi sunt pe plac scaunele (vezi Pământul Secuiesc-Pământ al scaunelor?, Hargita Nepe, 8 ianuarie 2008), mai ales dacă acestea sunt pe Pământul Secuiesc și nu sunt un obiect cu patru picioare ci forme de organizare internă. Și după cum declară, are și motive, având în vedere că această formă de organizare teritorială, condamnată la uitare până și de Viena/Budapesta, este nu numai anacronică ci și un leagăn al mediocrității. Cei care trăiesc aici – fie ei chiar și elitiști – interpretează colaborarea ca pe un cuțit înfipt în spate iar dimensiunea investiției spiritualo-materiale planificate cu atâta zel nu depășește limita celei mai mărginașe cârciumi scăunale (mai nou pensiune de hotar) care, dacă lucrurile vor evolua cu adevărat bine, s-ar putea transforma chiar și într-un butic vamal scăunal.\nChiar dacă la câteva teze aș avea de făcut unele precizări, cu greu aș putea găsi în scrierea lui Csutak Istvan o afirmație cu care să nu fiu de acord. Deși consider că nu ar trebui urmat tonul ironic și de ultimatum, care caracterizează întreg textul.\nFiecare își edifică propria microregiune, fiecare vrea să-l întreacă pe celălalt, nu vor să se înțeleagă, să colaboreze – afirmă autorul, iar această afirmație poate fi susținută printr-o serie de exemple. Cred că diagnosticul ar fi mai exact dacă am spune că cei din elita regională „nu știu” să se înțeleagă între ei. Impedimentul colaborării nu este reprezentat de lipsa voinței, de modelul perioadelor anterioare sau de rămășițele miturilor regionale ci mai degrabă de lipsa unei competiții. Nici dacă ar vrea nu s-ar putea înțelege și nu ar putea face să funcționeze această înțelegere.\nDacă în această regiune am dori să facem pași în politica de dezvoltare, avem nevoie de proiectare, de edificare a unei strategii, de alcătuire a unor scenarii de viitor. Gândirea în direcția politicii de dezvoltare poate fi exprimată practic prin necesitatea întocmirii proiectelor de concurs (a se înțelege necesitatea accesării de fonduri). În acest moment intervine o temă despre care nu prea se vorbește: responsabilitatea elitei naționale minoritare social-politico regionale. Nu au fost aclimatizatate în zonă instituții care prin autoritatea și pragmatismul lor să învingă „paradigma scăunală” și așa anacronică. Nu s-au creat instituții de prestări servicii, cu caracter regional, care să facă posibilă cultivarea unei legături între specialiștii în domeniul dezvoltării. Nu știu pe ce ne bazăm în momentul în care avem pretenția ca actuala elită și sistemul instituțional din regiunea Pământul Secuiesc să soluționeze singure aspectele legate de propria politică de dezvoltare. Este clar că fără un ajutor din afară nu merge, iar până acum nu au existat nici măcar încercări în vederea inițierii, de către protagoniștii vieții publice maghiare, a acestui ajutor sau – Doamne, ferește! – de colaborare a acestora cu protagoniștii locali. Elita regională nu va avea nici o inițiativă, printre altele, pe motiv că lipsesc condițiile regionale necesare direcționării regiunii pe făgașul unei noi politici de dezvoltare. Fără un imbold din afară și fără susținerea legitimității sociale a procesului politicii de dezvoltare, acest proces nu poate demara.\nÎn final, există o problemă de specialitate în privința căreia nu pot fi de acord cu Csutak Istvan. Împărțirea scăunală (regională, microregională) din regiunea Pământul Secuiesc nu este doar un produs istoric retrograd ci și o premisă geografico-socială. Mentalitatea anacronică o putem arunca pe geam însă bazinele și regiunile rămân, la fel și identitățile și relațiile acestora. Iar acest lucru nu este o problemă, dimpotrivă. Poate că problema nu este atât cu organizarea scăunală cât cu modalitățile de ieri și de azi de funcționare a acesteia. Identitatea legată de microregiuni și evoluția vieții în acest mediu vor constitui una din paradigmele de dezvoltare definitorii ale următoarelor decenii. Iar organizarea scăunală, microregională ar putea fi una din cele mai importante posibilități de dezvoltare de pe Pământul Secuiesc.\nAutorul este profesor universitar. KAM-Centrul de Cercetări Regionale și Antropologice.\nHaromszek, nr. 5277 – 16.01.2008\nTitlul: Vor amplasa cea mai mare poartă secuiască din lume/Interviu cu primarul localității Ozun, dr. Raduly Istvan\nSemnează: Szekeres Attila Printre proiectele pentru acest an, Raduly Istvan, primarul din Ozun, a amintit de amplasarea celei mai mari porți secuiești.\nSzekeres Attila: – Cum a fost anul precedent?\nRaduly Istvan: – 2007 a fost un an al succeselor. Printre realizările mai mici trebuie amintite: dotarea tuturor depozitelor cu stingătoare de incendiu, reabilitarea drumurilor comunale. La nivel județean, ne situăm pe locul întâi la capitolul angajaților din domeniul prestării serviciilor publice. În fiecare an, de când îmi îndeplinesc atribuțiile de primar, am reușit să transferăm anumite sume de bani pentru anul următor, în așa-numitul fondul de rulment. Anul trecut, suma aceasta a fost de 280.000 de lei, iar anul acesta e vorba de o sumă mult mai mare.\nOrice lucrare e realizată de propria noastră echipă de muncitori. Am angajat zidari, dulgheri, zugravi. Ca urmare, noi cheltuim numai pentru achiziționarea materialelor. Anul trecut nu am solicitat nici un fel de serviciu din partea firmelor. Am câștigat aproximativ 2 milioane de euro prin proiecte de concurs. Sper că vom obține succese și în acest an.\nSz. A.: – Eșecurile anului trecut?\nR. I.: – Recunosc, există și insuccese. În satul Lisnău Vale s-au făcut prea puține demersuri în vederea dezvoltării. Drumul de aici a fost reabilitat într-o mică măsură. La Bicfalău nu s-au realizat investiții mari, dar, anul acesta, vom lua măsurile necesare în acest sens. De exemplu, trebuie reabilitată casa de cultură. În localitatea Sântionlunca, nu am reușit să construim trotuare, motivul fiind că nu s-a prezentat nici un executant pentru efectuarea lucrărilor respective. În primăvara acestui an vom începe lucrările în vederea realizării trotuarelor.\nSz. A.: – Ați promis, cu doi ani în urmă, amplasarea unor indicatoare cu denumirea localităților, pe care vor figura și porți secuiești. Nu le-am văzut încă…\nR. I.: – E adevărat. De doi ani tot le pregătim, însă nu le-am finalizat încă. Firma executantă a făcut amânări peste amânări, dar a apărut o firmă concurentă, un motiv pentru care firma respectivă va finaliza până la sfârșitul lunii mai, toate cele 13 indicatoare. Totodată, la Ozun vom amplasa cea mai mare poartă secuiască din lume.\nSz. A.: – Alte proiecte?\nR. I.: – La primăvară, vor fi reabilitate toate străzile, vor fi repavate autostrăzile, se vor asfalta și străzi noi. La Ozun, vor fi construite trotuare noi. Deja am și solicitat întocmirea studiului de fezabilitate. Noi am fost primii care am depus la Ministerul Mediului proiectul pentru realizarea parcului de agrement. Am câștigat proiectul de concurs și ni s-au alocat 500.000 de lei. Inaugurarea parcului este preconizată pentru luna octombrie. La Lisnău vor demara lucrările de reabilitare interioară a fostului sediu al primăriei, iar la Sântionlunca va fi reabilitat dispensarul medical. Există un proiect și pentru asfaltarea drumului de la Lisnău, respectiv al celui de la Lisnău Vale. Vor continua lucrările de reabilitare a drumului de la Măgheruș. Un alt proiect vizează construirea unei capele mortuare. Totodată, am luat legătura cu o firmă din Brașov, care va realiza proiectul pentru introducerea gazului. Sper ca în 2009 să demareze lucrările în vederea realizării acestui obiectiv.\nHaromszek, nr. 5277 – 16.01.2008\nTitlul: Ce fel de Pământ Secuiesc dorim?\nSemnează: Antal Arpad - parlamentar din Sfântu Gheorghe / Tamas Sandor - parlamentar din Târgu Secuiesc În sfârșit! – am putea spune citind scrierea lui Csutak Istvan (Pământul Secuiesc-Pământ al scaunelor?). În sfârșit a spus cineva că „împăratul este gol”. Că „nu există o imagine unitară de viitor în legătură cu Pământul Secuiesc, nu există idei convergente de dezvoltare sau plan de acțiune armonizat”. Studiul aduce în discuție în primul rând probleme de bază, fiind astfel un extraordinar punct de pornire pentru o polemică. Rămâne însă dator atunci când vine vorba și de răspunsuri la aceste probleme.\nAutorul are câteva afirmații cu care nu putem fi de acord. Nu putem fi de acord în primul rând cu „gogorița tribalo-scăunală” de care pomenește el, cu afirmația că toate problemele Pământului Secuiesc își au rădăcinile în politică și în organizarea de tip scăunal a vieții publice. Structura scăunală de pe Pământul Secuiesc nu este un produs al ultimilor 18 ani.\nAceastă structură trebuie privită, pe de-o parte, într-un context istoric, iar pe de alta, întrunul economic. Structura așezărilor și economia de pe Pământul Secuiesc au fost create în decursul secolelor trecute. De aici provine importanța microregiunilor în structura regională. În același timp, aceasta poate fi și o explicație a relativei izolări a scaunelor istorice.\nÎn cursul anului trecut am organizat mai multe manifestări pe tema „Ce fel de Pământ Secuiesc dorim?”, care s-au dovedit a fi o bună ocazie pentru cunoașterea ideilor unor oameni proveniți din diferite medii sociale. Aceștia au vorbit în primul rând despre probleme economice de zi cu zi însă am fost curioși să aflăm și ce anume îi preocupă pe locuitorii de pe Pământul Secuiesc în domeniul politicii. La începutul anului am trecut în revistă probleme în domeniu cu ajutorul întreprinzătorilor din domeniul turismului rural din Oituz; în aprilie am discutat împreună cu lideri ai autoguvernării județene și cu întreprinzători pe tema descentralizării; în mai ne-am întâlnit la Olteni cu reprezentanți ai organizațiilor civile care activează în domeniul protecției mediului, iar la Bodoc am discutat cu reprezentanți ai autoguvernărilor pașii care trebuie întreprinși pentru protejarea mediului, cea mai mare dintre valorile Pământului Secuiesc; la invitația cercului agricultorilor din Lemnia de Jos, am încercat în luna iunie să găsim soluții la problemele agricultorilor; în septembrie am dezbătut la Sugaș-Băi probleme de ordin economic, împreună cu întreprinzători și cu specialiști în domeniul financiar din Trei Scaune; în octombrie am organizat întâlniri de specialitate cu proprietari de păduri și șefi de ocoale silvice private din Trei Scaune și Scaunul Ciuc; în noiembrie am discutat cu pensionari din Sfântu Gheorghe și Târgu Secuiesc; în decembrie am discutat la Baraolt probleme ale composesoratelor din Bazinul Baraolt.\nPrin cele enumerate mai sus am dori, înainte de toate, să dezmințim teoria lui Csutak Istvan referitoare la izolarea scaunelor. Iată însă că este posibil ca prin intermediul unui program comun, doi politicieni proveniți din regiuni diferite să se poată alia, pentru că problemele sunt comune. Considerăm că nici soluțiile la acestea nu sunt unice. Făcând abstracție de premisele regionale și de specificul microregiunilor, problemele sunt comune, și nu numai în Trei Scaune de Jos și de Sus, ci și în scaunele Ciuc, Odorhei, Gheorgheni sau chiar Mureș.\nCu ocazia diferitelor discuții purtate pe marginea problemelor specifice fiecărui domeniu, a ieșit de fiecare dată la iveală problema de bază: autonomia teritorială a Pământului Secuiesc. Aceasta este o problemă obsedantă a întregii Transilvanii, după 1848, și nu numai a ultimilor 18 ani sau a Pământului Secuiesc.\nStatul român nu este capabil de mai mult de atât. Și de altfel, dincolo de crearea cadrului legal, nici să nu aibă vreun rol în organizarea societății. Considerăm că obiectivul nostru comun, Pământul Secuiesc pe cale să se maturizeze în noi, trebuie înfăptuit în cadrul autoguvernărilor. Însă nu fiecare separat ci, contrar practicii de până acum, împreună. Trebuie conștientizat faptul că problemele pământului nostru natal trebuie rezolvate aici, pe Pământul Secuiesc, și nu la București, la Budapesta sau Bruxelles.\nPentru aceasta însă este nevoie de o schimbare a opticii.\nIdentitatea regională proprie, spiritualitatea proprie constituie o condiție a creării conceptului de regiune. Așa cum Kos Karoly și adepții săi au spus la 1921 că Transilvania este a transilvănenilor, tot așa și noi trebuie să formulăm clar că Pământul Secuiesc este al celor care trăiesc pe Pământul Secuiesc. Aceasta nu este în primul rând o problemă politică. Ideea poate fi definitorie doar dacă este însușită de fiecare segment al societății.\nTrebuie evidențiate rezultatele Pământului Secuiesc. Să ne imaginăm ce efect însemnat are asupra edificării comunității și a identității intonarea în comun a imnului secuiesc înaintea începerii partidelor de hochei de la Ciuc și, mai nou, a meciurilor de baschet de la Sfântu Gheorghe.\nPaleta politică multicoloră care se conturează pe Pământul Secuiesc atrage după sine necesitatea înființării unui organism politic dincolo de organizații și partide. Componența acestuia: parlamentarii și senatorii maghiari aleși în cele trei județe, liderii autoguvernărilor județene, primarii orașelor. Sarcina acestui organism este elaborarea planului de acțiune politică unitară a regiunii, diviziunea eficientă și logică a muncii.\nDacă Trei Scaune de Jos și de Sus pot colabora în baza unui program bine definit, credem că și o acțiune unitară pe Pământul Secuiesc are șanse.\nÎn ultimii 5-10 ani, 500.000 ha pădure și tot atâtea hectare de teren agricol de pe Pământul Secuiesc au ajuns proprietăți particulare. Valoarea pe piață a acestora este de miliarde de lei însă simțim oare forța acestora, cunoaștem oare efectul lor economic? Considerăm că nu. Pentru că generații întregi au crescut în iresponsabilitatea „proprietății comune”, într-un regim în care era al lor doar ceea ce luau din proprietatea comună și duceau acasă.\nConform unor evaluări, majoritatea locuitorilor din unele așezări consideră că imobilele în care funcționează școlile locale sunt proprietate de stat. Greșit. Scolile reprezintă proprietatea autoguvernărilor locale sau a bisericilor noastre. Iar autoguvernarea locală este o formă organizată a locuitorilor respectivelor așezări.\nEste nevoie de o nouă optică, bazată pe spiritul antreprenorial și nu pe sprijinul social.\nConform unui sondaj de ordin sociologic, 85% din locuitorii de pe Pământul Secuiesc beneficiază de o formă sau alta de ajutor social. Dacă la prima vedere pare incredibil, vă oferim un exemplu. Ajunge să pomenim de subvențiile la încălzire. Sau programul cornul și laptele.\nTrebuie așadar sprijinit spiritul antreprenorial. Este nevoie de mult mai mulți oameni care și vor să facă ceva pentru ca mâine să trăiască mai bine ca azi. Alături de ei și împreună cu ei ne putem dezvolta și noi mult mai repede ca și comunitate.\nDin câte am observat, tot mai mulți tineri se restabilesc în Transilvania, pe Pământul Secuiesc. Avem convingerea că dacă autoguvernările locale le-ar asigura măcar o locuință tinerilor specialiști, absolvenți de facultăți, aceștia ar reveni într-un număr din ce în ce mai mare acasă.\nProblema Pământului Secuiesc unitar este în primul rând o problemă de colaborare și organizare. „Puterea locală” – care se apreciază din ce în ce mai mult – se află în mâinile autoguvernărilor locale și județene. Nu trebuie să așteptăm după o decizie a justiției române pentru ca membrii consiliilor celor două județe să se întrunească din când în când în ședință la granița de județ sau, pe rând, în municipiile reședință de județ, pentru a dezbate tematici comune (programe de consolidare a identității, mediu, infrastructură, etc.). Nu este nevoie de o asociație pentru ca primarii orașelor din cele două județe să se întâlnească și să discute probleme comune. Considerăm tragicomic faptul că din când în când unii se ceartă dezbătând care oraș să fie considerat capitala Pământului Secuiesc. Pentru noi, important este să existe un Pământ Secuiesc autonom puternic, cu centre capabile să colaboreze și să se completeze reciproc.\nMulți sunt de părere ca „mai întâi să fim bogați, după care poate veni și autonomia teritorială”. După părerea noastră, nu este permisă confruntarea aspectelor economice, culturale și sociale cu autonomia teritorială.\nÎnainte de toate trebuie înființat un „atelier creator, care să cerceteze”. Iar pentru asta nu trebuie să așteptăm sprijinul guvernului ungar ci doar să aruncăm o privire asupra instituțiilor existente. Amintim doar câteva: Muzeul Național Secuiesc, echipa de cercetare de la KAM, revista „Szekelyfold”.\nProblema nu este că în cele cinci orașe secuiești se desfășoară cinci tipuri de pregătire universitară ci că între aceste „centre universitare” nu există comunicare. Problema nu este că pe Pământul Secuiesc există o multitudine de mijloace media scrisă și electronică – mijloace care uneori concurează ele între ele – ci că până în 2006, de exemplu, 86% din mijloacele media din Trei Scaune erau dirijate de proprietari români din afara județului.\nPe Pământul Secuiesc, turismul pare una din cele mai promițătoare ramuri. Imaginea Noului Pământ Secuiesc pare mult mai aproape decât ne-am gândi de Elveția, care dispune de înzestrări naturale și culturale asemănătoare. Elveția poate fi transpusă în realitate și la noi.\nElveția noastră se numește Pământ Secuiesc.\nNoul Pământ Secuiesc se află în fața unor mari provocări. Să ne încurajeze faptul că munca susținută și colaborarea vor aduce rezultatele scontate. Imaginea unui Pământ Secuiesc în care muncii bine făcute i se cuvine o remunerare echitabilă, este o imagine viabilă. Este de datoria noastră să acționăm în acest sens. În felul acesta vom ajunge mai aproape de autonomie, indiferent ce gândește Bucureștiul în această problemă.\nAceasta este propunerea noastră.\nHaromszek, nr. 5277 – 16.01.2008\nTitlul: Asociația Uniune Pentru Pământul Secuiesc / Înregistrarea a fost amânată din nou\nSemnează: Farkas Reka Tribunalul Județean Covasna a amânat din nou înregistrarea Asociației Uniune pentru Pământul Secuiesc, judecătorul admițând cererea procurorului de suspendare a înfățișării până în momentul în care contenciosul administrativ se va pronunța în legătură cu legalitatea hotărârilor autoguvernărilor care se afiliază la asociații.\nDe data aceasta procurorul a încercat să obțină amânarea prin tertipuri juridice. A invocat faptul că în momentul încercărilor de înregistrare a asociației, în luna iunie, prefectura a trimis o adresă prin care semnala că potrivit evidențelor sale nici una din hotărârile adoptate de cele 16 autoguvernări afiliate nu a fost atacată în contencios administrativ. Ulterior a reieșit însă că decizia consiliului din Turia a fost totuși considerată ilegală, lucru confirmat și de contenciosul administrativ. Potrivit argumentației procurorului, hotărârile autoguvernărilor din Sfântu Gheorghe, Târgu Secuiesc și Bodoc care intenționează să se afilieze la asociație sunt la fel ca și cea a consiliului din Turia; asemănător este și răspunsul comunicat în noiembrie de prefectură, ca urmare trebuie analizat conținutul de adevăr al acestuia. Din acest motiv a cerut tribunalului să pronunțe sentința doar după ce contenciosului administrativ va analiza hotărârile și va decide cu privire la legalitatea acestora. Judecătorul care se ocupă de acest caz i-a cerut procurorului să-și argumenteze în scris motivația și la fel va trebui să argumenteze și avocatul Asociației Uniune pentru Pământul Secuiesc, până la data de 5 februarie. La începutul înfățișării, judecătorul a respins, mulțumită intervenției eficiente a procurorului, cererea formulată de avocat în luna decembrie, când susținuse respingerea apelului pe motiv că în documentele întocmite de procuratură nu figura denumirea completă a asociației ci doar cea în limba română.\nTribunalul din Sfântu Gheorghe aprobase în 25 iulie înregistrarea Asociației Uniune pentru Pământul Secuiesc însă procuratura a făcut apel. Înfățișările au fost reluate în octombrie însă până acum nu au fost prezentate argumente solide, înfățișările fiind amânate de fiecare dată din motive formale sau din cauza cererilor depuse de procuratură. A mai existat o încercare de înregistrare a asociației, în cadrul ședinței de constituire din decembrie 2006 afiliindu-se 96 de autoguvernări din județele Covasna și Harghita însă a reieșit că nu au făcut-o în mod corespunzător, astfel că în ianuarie 56 de autoguvernări au reînființat asociația. Au demarat procedura de înregistrare la tribunal însă, după mai multe amânări, avocatul a retras cererea în iunie. Ulterior au reînființat, pentru a treia oară, asociația însă atunci nu s-au afiliat decât patru așezări din județul Harghita și patru din județul Covasna.\nDecizia privind înființarea Asociației Uniune pentru Pământul Secuiesc a fost luată în septembrie 2006, de primarii județelor Mureș, Harghita și Covasna, în cadrul unei ședințe întrunite de UDMR la Miercurea Ciuc. Printre obiectivele noii asociații figurau solidarizarea județelor de pe Pământul Secuiesc, elaborarea strategiilor comune de dezvoltare. Mulți lideri UDMR au apreciat asociația drept un pas uriaș pe calea dobândirii autonomiei teritoriale.\nHaromszek, nr. 5278 – 17.01.2008\nRubrica: De azi pe mâine\nTitlul: Pământul Secuiesc: mijloc sau țintă?\nSemnează: Farkas Reka Au trecut doar zece zile de la publicarea articolului lui Csutak Istvan despre viitorul, șansele și posibilitățile Pământului Secuiesc și deja au văzut lumina zilei o serie de aprecieri pe marginea acestuia. Există însă unii care tac adânc: liderii județelor, orașelor de pe Pământul Secuiesc, cei mai în măsură să fi făcut, să facă ceva pentru viabilitatea colaborării, cei în a căror responsabilitate ar fi intrat elaborarea strategiei comune și cărora Csutak le reproșează și el, alături de alții, că nu relaționează ca niște parteneri ci ca niște adversari.\nToate semnele arată că liderii județeni, ai autoguvernărilor locale privesc abordarea tematicii Pământului Secuiesc ca pe o acțiune de rezervă. Asociația, considerată oricum o cauză pierdută și etichetată drept inutilă în ochii tuturor, nu poate fi înregistrată, în schimb se fac declarații, justiția română este admonestată . Numărul hotarelor Pământului Secuiesc a crescut deja la opt, președintele consiliului județean dorește să achiziționeze terenuri pe care să amplaseze panouri însă tot nu este dispus să trateze cu omologii săi din Harghita și Mureș pentru ca panourile să poată fi amplasate în mod unitar, pe marginea tuturor drumurilor care duc pe Pământul Secuiesc. Dacă nici în cazul unei astfel de acțiuni cu caracter simbolic nu se poate ajunge la un acord, cum să ne așteptăm să fie întreprinse măsuri în probleme esențiale?\nVin alegerile iar majoritatea liderilor autoguvernărilor – și de la noi dar și din județele vecine – ar dori să-și păstreze fotoliile. Știu să povestească extrem de frumos despre planurile, proiectele lor în curs de realizare, pe care doar ei le pot finaliza. Răsunătoare sunt și ideile lor despre viitorul Pământului Secuiesc, în schimb nimeni nu este responsabil (sau dacă da, altcineva) pentru ceea ce nu au realizat sau au fost incapabili să realizeze. Marele merit al polemicii generate de Csutak este că a direcționat atenția asupra acestui fapt și asupra lucrurilor care necesită schimbări urgente – dacă nu vrem să pierdem ultimul tren.\nSe apropie campania, din care nu va lipsi abordarea tematicii Pământului Secuiesc. Ar fi bine să privim în spatele declarațiilor și să vedem pentru cine va fi Pământul Secuiesc mijloc și pentru cine țintă.\nPublicația săptămânală: Szekely hirmondo, nr. 2 – 18-24.01.2008\nRubrica: Actualitate\nTitlul: Serviciul secret supraveghează publicația „Tortenelmi Magazin” / În felul acesta sunt speriați difuzorii? Serviciul secret din România a considerat suspectă publicația „Tortenelmi Magazin”, deoarece coletele expediate au sosit la destinație desfăcute și ștampilate. Kadar Gyula, redactorul-șef al publicației lunare redactate la Sfântu Gheorghe, ne-a informat în legătură cu cazul (cazurile).\n- În două cazuri, coletele trimise la Carei și la Cluj au ajuns la destinatari rupte într-un mod grosolan și ștampilate cu ștampila serviciului de securitate anti-tero. Mai exact, controlul a fost efectuat de serviciul de securitate G4S. Consider că scopul nu poate fi decât intimidarea difuzorilor. Dat fiind faptul nimeni nu mai văzuse o astfel de ștampilă altundeva decât pe coletele cu această revistă, se poate presupune pe bună dreptate că este vorba de o intenție de hărțuire.\nKadar crede că publicația „Tortenelmi Magazin”, respectiv articolele scrise de el și publicate în ziarul nostru, în „Magyarok Lapja”, în „Haromszek” și în alte reviste, au generat antipatia anumitor elemente.\n– Numai cine a trăit în regimul trecut știe cât de mult s-au temut majoritatea oamenilor. Această teamă acționează în subconștient. Este posibil ca la văzul unei astfel de ștampile, persoana care difuzează revista să nu mai facă această muncă, dat fiind faptul că majoritatea difuzorilor noștri sunt voluntari. O altă presupunere a mea este că avertismentul mi se adresează (și) mie: să am grijă ce scriu, ce fac, deoarece sunt cu ochii pe mine. Publicația – care, în primul rând, are un caracter de tineret, cultural și istoric – pune accentul pe rostirea adevărurilor istorice. În decursul a aproape patru decenii de publicist, este clar că am slujit cultivarea conștiinței naționale care are ca obiectiv fundamental vestirea legitimității autonomiei teritoriale a Pământului Secuiesc – iar asta i-ar putea durea pe unii.\nPublicația săptămânală: Szekely hirmondo, nr. 2 – 18-24.01.2008\nTitlul: Campanie publicitară în limba maghiară\nSemnează: Gazda Zoltan Poate mai țineți minte cu câtă antipatie și revoltă au întâmpinat unii cetățeni de naționalitate română inscripțiile în limba maghiară, la începutul anilor ‘90. Mâzgăleau pe indicatoare denumirile în limba maghiară ale localităților, spărgeau vitrinele magazinelor cu nume maghiar. De atunci, situația a suferit o oarecare schimbare. Privirile s-au obișnuit, la fel și sufletele animate exagerat de sentimente naționale. Si a demarat și campania publicitară în limba maghiară.\nAzi, pliantele în limba maghiară sau cele bilingve sunt ceva firesc. Și operatorii de telefonie folosesc cu plăcere limba maghiară. Și băncile își lansează ofertele în limba noastră maternă iar furnizorul de energie electrică își amintește și el să le ureze clienților „sărbători fericite” în limba maghiară.\nCa urmare, situația se normalizează pentru că piața este mai importantă ca orice. Păcat că nu s-a încetățenit și angajarea, în magazine, a unor persoane care vorbesc ambele limbi. La fel de discutabil este și motivul pentru care denumirea produselor nu este inscripționată și în limba maghiară, mai ales în cazul celor de proveniență ungară.\nPublicația săptămânală: Szekely hirmondo, nr.2 – 18-24.01.2008\nRubrica: Actualitate\nTitlul: Pământul Secuiesc\nSemnează: Willmann Walter Csutak Istvan ridică niște probleme acute în scrierea sa polemică, intitulată „Pământul Secuiesc – Pământ al scaunelor?” Deși nu putem fi de acord cu numeroase din afirmațiile autorului, materialul își va atinge scopul.\nAș începe cu resemnarea ostentativă a semnatarului în privința febrei înființării unor teatre, el lansând ideea că Pământul Secuiesc ar fi poate mic pentru atâtea teatre. Ce nu-mi place este că semnatarul se rezumă la a le prezenta ca pe un mijloc al luptei dintre scaune.\nCeea ce nu a formulat destul de tare este imaginea de viitor a Pământului Secuiesc, imagine care s-a format/este în curs de formare în tinerii noștri și de care, până acum, nimeni nu a fost cu adevărat interesat, mai puțin politica din a cărei sferă de activitate cu caracter sezonier face parte îngrijorarea față de tineri, apărarea școlilor străvechi și a bisericilor, însă care nu face mai nimic pentru a avea un învățământ eficient.\nCsutak enumeră sarcinile dar nu insistă asupra motivelor. Adică de ce nu se implică elita de pe Pământul Secuiesc cel puțin în edificarea minimă de care ar avea nevoie existența autonomă. Pentru aceasta este bună această scriere polemică, deoarece, analizându-i câteva pasaje, ne aducem aminte de foarte multe lucruri.\nHaromszek, nr.5279 – 18.01.2008\nRubrica: Știri externe\nTitlul: Să se acorde atenție situației ceangăilor\nSemnează: MTI/MTI/Szekeres Attila În cadrul ședinței de ieri, de la Strasbourg, a Intergroup, europarlamentarul Tokes Laszlo a atras atenția asupra situației ceangăilor din Moldova, care se aseamănă cu cea a românilor din Valea Timocului și a macedonenilor din Grecia și Bulgaria. În opinia sa, problema acestor comunități trebuie tratată în interdependență deoarece avem de-a face cu negarea existenței lor. Tokes s-a referit și la relația bisericii cu aceste comunități, amintind ca exemplu atitudinea negativă a bisericii catolice românești din Moldova. Tokes a propus ca echipa de lucru să se ocupe separat, într-un cadru lărgit, de practica antiminoritară care poate fi sesizată în țările balcanice. La sfârșitul ședinței, președintele Intergroup a declarat că echipa de lucru va fixa în curând pe ordinea de zi cazul ceangăilor din Moldova.\nPublicația bilunară: Europai-Ido, nr. 2 – ianuarie 2008\nTitlul: Mărturisirile unui descălecător nemuritor\nSemnează: Csiki Sandor Bazinul Carpatic, Țara Transilvaniei, mijlocul mileniului al II-lea după nașterea lui Hristos.\n„Eu sunt vlah și sunt la școală. În zadar comentează unii în legătură cu vlahii. Deja este prea târziu. În prezent nu mai vrem să fim nici măcar maghiari. Au fost momente când am vrut să fim maghiari, însă acum vrem să fim vlahi aici, în propria noastră țară.\nDupă cum se vede, noi ne dezvoltăm mult mai repede decât maghiarii. În scurt timp ne vom crea propria noastră intelectualitate și vom vorbi propria noastră limbă, în această mică țară. Suntem din ce în ce mai mulți și vom fi din ce în ce mai mulți. Pe termen lung, noi vom fi cei care vom câștiga competiția.\nÎn câteva decenii noi vom forma majoritatea. Nu este o amenințare, ci o constatare. La început vom conviețui: vlahii cu maghiarii. Vom obține oficializarea limbii vlahilor.\nEste clar ce se va întâmpla. Încet dar sigur, țara ne va aparține nouă, vlahilor. Vom avea noi grijă de minoritatea maghiară. Îi vom da de lucru în propria noastră țară. Europa și întreaga lume vor înfăptui condițiile ca aceste lucruri să se întâmple.\nÎn decursul istoriei au dispărut atâtea popoare încât nimeni nu va plânge nici după maghiarii secui.\nBazinul Carpatic, Ungaria, începutul mileniului al III-lea după nașterea lui Hristos.\n“Eu sunt rrom. Sunt la facultate. În zadar se revoltă unii în privința rromilor. Este deja prea târziu. În prezent nici nu mai vrem să fim maghiari. Au existat perioade când am vrut să fim maghiari. În prezent vrem să fim rromi, aici, în propria noastră țară.\nDupă cum se vede, ne dezvoltăm mult mai repede ca maghiarii. În curând ne vom crea propria noastră intelectualitate și vom vorbi propria noastră limbă. Pe termen lung, noi vom câștiga competiția.\nPeste câteva decenii noi vom forma majoritatea. Nu este un avertisment, ci o constatare. La început vom conviețui: rromii cu maghiarii. Vom obține oficializarea limbii rromilor.\nEste clar ce se va întâmpla. Încet și sigur, țara ne va aparține nouă, rromilor. Vom avea noi grijă de minoritatea maghiară. Îi vom da de lucru în propria noastră țară. Europa și lumea vor înfăptui condițiile ca aceste lucru să se întâmple.\nÎn decursul istoriei au dispărut atâtea popoare încât nimeni nu va plânge nici după maghiarii din Panonia.\nBazinul Carpatic, zona Panoniei, mijlocul mileniului al III-lea după nașterea lui Hristos.\n„Eu sunt altfel. Sunt student la Sorbona. În prezent nu mai vrem să fim maghiari. Au fost perioade când am vrut să fim maghiari, însă acum vrem să fim altfel în propria noastră patrie.\nDupă cum se vede, ne dezvoltăm mult mai repede ca maghiarii. În scurt timp ne vom crea propria noastră intelectualitate și vom vorbi propria noastră limbă, în această mică țară.\nPeste câteva decenii noi vom forma majoritatea. Nu este o avertizare, ci o constatare. La început vom conviețui: alții cu maghiarii. Vom obține ca și o altă limbă să fie acceptată ca limbă oficială.\nEste clar ce se va întâmpla. Încet și sigur, țara ne va aparține. Noi vom avea grijă de minoritatea maghiară. Îi vom da de lucru în propria noastră țară. Nimeni nu va plânge după maghiarii adevărați. La fel cum nici rromii nu au plâns odinioară după maghiarii din zonele limitrofe.\nPublicația bilunară: Europai-Ido, nr. 2 – ianuarie 2008\nTitlul: Statuile păcătoase ale maghiarilor\nSemnează: Csiki Sandor Statuia fostului premier maghiar Bethlen Istvan a fost furată din grădina bisericii din localitatea Gornești, județul Harghita. Bustul lui Bethlen a fost inaugurat în 2006, în satul natal al premierului.\nDespre această veste supărătoare ne-a informat, prin e-mail, un prieten de-al nostru, originar din Transilvania, stabilit în Ungaria.\nUn exemplu al vieții zbuciumate a numeroaselor statui ale maghiarilor din Țara Transilvaniei este bustul de bronz al lui Bocskai Istvan, amplasat acum în centrul orășelului meu. Acest simbol maiestuos al maghiarilor a stat mai mult ascuns decât pe locul care i se cuvine.\nBustul a fost ridicat în memoria acelui principe maghiar al Transilvaniei, în timpul domniei căruia Țara Transilvaniei a trăit o epocă prosperă. Bocskai a fost proclamat principe în această localitate, de secuii care, pe vremea respectivă, erau apreciați drept națiune.\nDupă instaurarea primului regim românesc, tatăl nostru Bocskai a fost transportat până la Cluj, însă n-a ajuns în cuptorul de topit. Ca urmare, după adoptarea Deciziei de la Viena, bustul principelui transilvănean a fost reamplasat pe locul său. Dar nu pentru mult timp, deoarece, pe la începutul noului regim român, a fost ascuns sub o strană.\nAcest bust a avut o soartă mult mai fericită decât monumentala statuie a lui Arpad, care a fost văzută ultima oară pe Tâmpa Brașovului de maghiarii care au trăit în timpul primei invazii românești și au crezut în reînvierea ulterioară a maghiarilor. Aceștia au sperat că vor reînvia măcar statuile noastre.\nUnele statui au fost condamnate de invidie, de sentimentul de inferioritate și de străvechea xenofobie primitivă, izvorâtă din interior, să stea închise între patru pereți. Noi considerăm de neconceput ca progresul unei națiuni să se facă prin adoptarea unor măsuri care urmăresc îndepărtarea, respectiv interzicerea simbolurilor unei alte națiuni.\nNu este acceptată nici statuia lui Wass Albert, care ar trebui să existe în regiunea natală a acestuia, acolo unde și-a desfășurat activitatea, unde și-a scris romanul „Vrăjitoarea din Funtunell” în care vorbea cu gratitudine despre poporul nostru, cu o gratitudine care nu poate suporta realitatea, chiar dacă aceasta îi transmite anumite mesaje prin intermediul statuilor.\nCum îmi aduc aminte de Bocskai Istvan, trebuie să remarc și faptul că el a fost cel care a realizat lucruri mărețe într-o țară ciuntuită a maghiarilor.\nOare cât timp va sta statuia lui pe locul cuvenit?\nCând va fi ea dărâmată, furată sau închisă între patru pereți în urma presiunii invidioase asupra noastră?\nPublicația bilunară: Europai-Ido, nr. 2 – ianuarie 2008\nTitlul: Cinism de tip UDMR: Csutak Istvan: Pământul scaunelor – Pământul Secuiesc? Părerea pe scurt a redacției Europai Ido – la amploarea pe care o merită astfel de capodopere jurnalistice:\nArticolul lui Csutak Istvan de pe portalul Erdely Ma a fost realizat probabil la comandă – UDMR încercând să găsească căi de scăpare, astfel încât să paseze din nou responsabilitatea poporului secui!\nDin articolul lui Csutak Istvan izvorăște disprețul față de tot ceea ce este „secui”!\nPericolele amintite de el, care pândesc Pământul Secuiesc, sunt într-adevăr reale, doar că motivul acestora trebuie căutat în altă parte:\n– înainte de toate, în conduita UDMR, deoarece fiecare organ decisiv – inclusiv elita a funcționat și funcționează sub conducerea UDMR pe întreg Pământul Secuiesc!\nProbabil cele mai importante scopuri ale articolului sunt:\nDistrugerea conștiinței secuiești care a mai rămas. Aruncarea păcatelor comise în 17 ani de UDMR asupra elitei spirituale de pe Pământul Secuiesc și asupra tradițiilor administrative secuiești, asupra poporului secui.  Toate acestea le spune un „specialist” – apropiat UDMR – ca pe o „părere din afară”.\nDin articol se poate observa clar că:\nactuala conducere politică (UDMR) (din care face parte și el) este incapabilă să găsească o soluție, și nici nu o caută.  Ajunge, în schimb, până la punctul în care afirmă că este nevoie de o strategie unitară pentru Pământul Secuiesc, dar nu vede că aceasta este imposibil să fie înființată, chiar și teoretic, cu actuala elită, cu actuala organizare administrativă (deci în lipsa mijloacelor).\nAcest cadru se poate realiza numai în baza autodeterminării secuiești, prin înființarea Pământului Secuiesc autonom.\nDoar că acest lucru nu îi interesează doar pe români ci și pe acele cercuri reprezentate de UDMR, la noi, și de Gyurcsany și ai lui, în Ungaria.\nHaromszek, nr. 5282 – 22.01.2008\nRubrica: De azi pe mâine\nTitlul: De Ziua Culturii Maghiare\nSemnează: Magyari Lajos Cu ocazia aniversării nașterii Imnului, sărbătorim în fiecare an Ziua Culturii Maghiare. „Doamne, binecuvântează-l pe maghiar” – intonăm cu sufletele deschise și sperăm cu adevărat la ajutorul Domnului. Ruga noastră este întemeiată pentru că dacă lumea are un popor cu destin tragic și nefericit, acela suntem noi. De sute de ani nu ne reușește nimic, luptele noastre pentru libertate au eșuat, au sângerat rând pe rând, am fost pustiiți și mutilați de netrebnici și iată-ne ajunși în regiunea celei mai mari letargii, autorenunțări maghiare. O țară liberă, o națiune liberă într-o așa-zis liberă și unită Europă. Într-o astfel de situație nu am fost nici măcar atunci când ne-au călcat turcii și tătarii, când lobonții ne-au supt sângele iar națiuni păgâne ne-au prădat țara. De data aceasta, pericolul vine atât din exterior cât și din interior, pentru că în țara-mamă așa-zis „democratică”, bastarzii care acționează împotriva națiunii au luat frâiele în mână.\n„Doamne, binecuvântează-l pe maghiar” – poate că nu pot rosti, intona din inimă aceste vorbe decât aceia care au fost nimiciți, rupți de patria lor.\nAniversarea nașterii Imnului a fost transformată în Zi a Culturii Maghiare. Corect. Cine împarte însă acum, în numele națiunii, însemne de merit? Un agramat, un ministru al culturii autoproclamat, care distruge sistematic templele culturii maghiare, școlile, teatrele, instituțiile culturale. Pentru că acestei societăți alungate din Asia nu-i trebuie nimic, veneticilor li se poate vinde orice, țară, cultură, absolut totul.\nCu toate acestea, noi știm să sărbătorim cu demnitate Ziua Culturii Maghiare pentru că încă mai credem – și vom crede veșnic! – că odată și odată, rugăciunea - „Doamne, binecuvântează-l pe maghiar” - se va împlini!\nHaromszek, nr.5283 – 23.01.2008\nTitlul: „Pământul Celor două județe Unite”?\nSemnează: Magyari Lajos Zilele trecute am citit cu atenție scrierea lui Csutak Istvan legată de caracterul depășit și păgubos al viziunii „scăunalo-tribale” și am fost de acord cu anumite constatări. Am fost însă mai degrabă indignat când am citit că cele două județe locuite în majoritate de secui au fost create forțat și „artificial” în anul 1968. Dacă memoria nu mă înșeală, aceasta era singura soluție viabilă. Este adevărat că au existat disensiuni între Odorheiu Secuiesc și Ciuc, este adevărat că denumirea de județ Covasna i-a fost atribuită zonei Trei Scaune fără ca aceasta să ceară acest lucru dar totuși s-au creat două județe secuiești compacte, cu toate avantajele și dezavantajele posibile. Acestea ar putea fi enumerate. Pe latura pozitivă se situează dezvoltarea regiunilor și a orașelor, iar pe cealaltă latură, aspirațiile privind asimilarea și instigarea. Un lucru nu poate fi negat și anume că s-au creat două sisteme instituționale județene cu caracter maghiar și, deși în decursul anilor acestea „au primit lovituri” sub semnul marii îngâmfări a statului național, au reușit totuși să îndeplinească cât de cât o mare parte a menirii lor. S-ar putea vorbi desigur despre compromisurile și sacrificiile făcute în acest sens.\nÎn timp ce citeam scrierea lui Csutak Istvan, mi-a venit o idee: această lucrare poate fi începutul unui proiect de mare amploare, ținând cont de faptul că autorul nu prea vorbește despre faptul că una din marile gafe ale perioadei de după ‘89 a fost de exemplu „scăunizarea” UDMR. Mai degrabă el amintește că ideea așa-numitei existențe „contraproductive” anacronistice a scaunelor s-a născut încă perioada dualistă, în locul acestora find create județe. Este adevărat că tot pe acele teritorii, scaunele (mai mult decât atât, unitățile geografice mai mici!) au fost redenumite raioane.\nRaduly Robert, primarul localității Miercurea Ciuc, a declarat că județele Harghita și Covasna trebuie unificate cât mai repede și astfel ar putea fi înfăptuit sistemul de condiții teritorial-administrative al autonomiei Pământului Secuiesc. Este vorba despre referendum – afirmă el – iar județelor unificate li s-ar alătura mai târziu regiuni cu caracter maghiar și autoguvernări din județul Mureș. Această idee ne pune puțin pe gânduri ținând cont de faptul că nu prea observ forța productivă a autoguvernării județene unitare și nu prea cred nici faptul că într-o țară în care nu poate fi înființată o asociație microregională, cele două județe ar putea fi unificate, pur și simplu, prin intermediul unui referendum. Probabil că județul ar primi denumirea de Harkov deoarece panoul „județul Pământul Secuiesc” ar fi de urgență înlăturat de poliție și de cei care se ocupă de drumuri. Ar putea fi eventual „Pământul Celor două județe Unite”, însă nici aceasta nu ar fi o soluție tocmai potrivită, pentru că ce ar spune atunci cei din județul Mureș? Ținând cont că este vorba despre o problemă prea serioasă, nici nu ar trebui să amintesc că ar trebui desființate aproximativ 25 de instituții și oficii cu caracter județean și nu ar trebui să amintesc de asemenea de avantajul întregii probleme.\nNu tot ce zboară se mănâncă, deși această ideea a fost inventată la Tusvanyos.\nHaromszek, nr. 5283 – 23.01.2008\nTitlul: Viitorul constă în autonomia teritorială a Pământului Secuiesc\nSemnează: Simo Erzsebet Scrierea lui Csutak Istvan afectează de fapt viața comunității noastre. Putem fi de acord cu multe din afirmațiile sale însă chiar și așa transpare faptul că rebelul titan de odinioară s-a domesticit și că scrierea sa referitoare la prezentul și viitorul Pământului Secuiesc servește un scop politic bine definit. Și nu orice fel de scop, ci interese de moment și pe termen mediu ale conducerii la vârf a UDMR.\nEste indubitabil faptul că regiunea nu a reușit în decurs de 18 ani să înregistreze progrese semnificative în domeniul economic, social și cultural, neputându-se defini cu adevărat nici ca regiune maghiară caracteristică. Csutak Istvan uită să spună că de aproape două decenii, coordonarea tuturor județelor de pe Pământul Secuiesc s-a aflat/se află în mâna UDMR, toate funcțiile importante fiind ocupate de oameni de încredere din cadrul conducerii de la București a Uniunii. Și de parcă toate acestea nu ar fi de ajuns pentru înnegurarea scopurilor și proiectelor, s-a reușit îndepărtarea din cadrul organizației a tuturor ideilor mai noi, mai bune sau mai rele.\nNu afirm că a fost efervescentă viața păturii numite de Csutak elită a Pământului Secuiesc, însă au existat încercări. Să ne amintim de încercările lui Birtalan Akos, de articolele și cuvântările sale, în care formula clar că UDMR este vinovată, deoarece nu are proiecte ample legate de viitorul maghiarilor care trăiesc compact. La începutul anilor ‘90, tineri politicieni care au făcut planuri legate de viitorul regiunii, au încercat să elaboreze un program mai amplu sub deviza „Pământul Secuiesc să devină țara-mamă interioară”. Să recunoaștem că încercarea nu s-a soldat cu succes și din cauza atitudinii indiferente a UDMR, dușmănoase ocazional. Între timp, atmosfera din România s-a degajat atât de mult – cel puțin în plan declarativ – încât am început să vorbim din nou despre autonomia teritorială a Pământului Secuiesc. Orice ar spune UDMR și oricât ar vrea să creeze impresia că este singura și legitima promotoare a acestui obiectiv, să ne amintim că în urmă cu cinci-opt ani, începând cu Marko Bela și terminând cu Frunda Gyorgy, toți au protestat față de acuzația lansată de partenerii români de discuție referitoare la pretenția la autonomie teritorială, de parcă astfel unii și-ar fi trădat țara. Între timp s-au realizat două proiecte de autonomie, unul aparținând lui Csapo Jozsef, care a fost criticat și nu i s-a acordat atenție, iar celălalt – lui Bakk Miklos.\nÎn ceea ce privește scrierea lui Csutak, mi-am amintit de toate acestea deoarece prezentul și viitorul Pământului Secuiesc depind într-adevăr de reușita sau eșecul regiunii în problema obținerii autonomiei teritoriale. Prin intermediul regiunilor economice de dezvoltare s-ar fi putut pregăti pasul – care ar putea fi numit drept unul istoric – dar dacă ne uităm mai cu atenție, observăm că introducerea în conștiința publică maghiară a acestor concepte nu a fost altceva decât o măsură de distragere a atenției. Practic abia dacă s-a făcut ceva în interesul politicii economice a pașilor mici. În ceea ce privește autonomia teritorială, în cercurile – UDMR nu s-a discutat despre ea zeci de ani. Acum, în pragul scindării, problema a fost reluată și se încearcă crearea impresiei că Uniunea luptă pentru acest scop de 18 ani, numai că programul în acest sens nu a fost elaborat. Este șocant dar totodată adevărat faptul că după anul 1992, în cadrul UDMR nu a existat un grup de lucru sau un grup de cercetători care să se ocupe de această problemă. Proiectul autonomiei teritoriale ar putea fi un program temeinic, pe termen lung și ar putea fi un răspuns la întrebarea ce fel de Pământ Secuiesc ne dorim. Nu intenționez să arunc întreaga responsabilitate pe umerii UDMR, însă ea este cea care deține banii și ar putea solidariza forțele în vederea înfăptuirii obiectivului.\nPământul Secuiesc este la fel ca și locuitorii acestuia. Este slăbit din cauza stării sale, este conservator din cauza tradițiilor și nesigur în privința obiectivelor. Cu toate acestea, puterea sa spirituală și profesionalismul său ar trebui canalizate spre un singur scop. Atunci ar putea dispărea presupusul anacronism al scaunelor și concurența dintre orașe și ar putea dispărea cei care își urmăresc propriile interese economice. Alegerile ar fi alegeri și nu simple numiri. Obiectul este centralizarea puterii politice de pe Pământul Secuiesc.\nPublicația săptămânală: Szekely hirmondo, nr. 3 – 25-31.01.2008\nRubrica: Opinie . Comunicat\nTitlul: Scrisoare deschisă către Tokes Laszlo, episcopul Eparhiei Reformate de pe lângă Piatra Craiului, europarlamentar Stimate Domnule Episcop! Înainte de toate, vă felicităm din inimă pentru marcantul rezultat obținut, acela de a fi ales europarlamentar! Pentru noi, Dvs. ați fost și până acum conducătorul maghiarimii transilvănene, iar acum, dușmanii și trădătorii națiunii noastre sunt nevoiți și ei să recunoască oficial acest lucru. Conform credinței noastre însă, Dvs. veți fi în Europa un reprezentant nu doar al Transilvaniei ci și al întregului Bazin Carpatic. Și este nevoie de acest lucru, deoarece, în opinia noastră, nici un reprezentant de naționalitate maghiară nu a reprezentat până acum în mod corespunzător, curajos și autentic interesele națiunii noastre în Parlamentul European.\nNoi încă eram copii când prin atitudinea curajoasă pe care ați manifestat-o la Timișoara și prin participarea la răsturnarea regimului Ceaușescu ne-ați dat tuturor un exemplu. În vremurile de azi, Mișcarea de Tineret 64 de Comitate (HVIM) este organizația care, în toate regiunile locuite de maghiari din Bazinul Carpatic, luptă – uneori în adevăratul sens al cuvântului – pentru drepturile națiunii noastre și se străduiește să păstreze tradițiile poporului nostru, ale patriei noastre, punând accent pe tineret. În felul acesta, era firesc pentru noi ca organizațiile noastre membre din Transilvania să sprijine – dezinteresat, căci nu am ținut nici măcar să fie pomenită denumirea HVIM – printr-o muncă activă, încă de pe vremea strângerii de semnături, sau ulterior și în cursul campaniei, alegerea Dvs. în funcția de europarlamentar. Puteți conta pe noi și pe viitor!\nÎn pofida tuturor uneltirilor, comploturilor și a supravegherii permanente din partea serviciului secret român, HVIM se consolidează continuu. Am înființat Comitetul de Coordonare din Transilvania al HVIM – condus de Lokodi Ferenc Attila (n.t. – din Oradea) care este și vicepreședintele HVIM – ai cărui membri sunt: Waum Peter (Odorheiu Secuiesc), Szocs Zoltan (Târgu Secuiesc), Dombi Tibor (Aita Medie) și Szabo Nandor (Târgu Mureș). Serviciul secret român, SRI, ne ține, de ani de zile, sub supraveghere permanentă, recunoscându-ne activitatea depusă în slujba maghiarimii. Serviciul ne-a contactat și acum organizația noastră membră din Odorheiu Secuiesc, deoarece a aflat că intenționăm să organizăm, în întreaga Transilvanie, comemorări și proiecții de filme pentru omagierea memoriei lui Wass Albert. În calitate de conducător al maghiarimii transilvănene, ne bazăm și pe atenția Dvs. în cazul în care, asemeni celor constatate anterior, SRI ar leza din nou drepturile membrilor și organizațiilor noastre. Totodată, avem convingerea sinceră că, în fruntea maghiarimii din Transilvania, Partium, Banat și Pământul Ceangăiesc, se va afla, în sfârșit, un conducător pe care națiunea chinuită va putea conta în luptele grele care ne așteaptă!\nLokodi Ferenc Attila – vicepreședintele HVIM, conducătorul filialei transilvănene; Toroczkai Laszlo – fondatorul HVIM, președinte de onoare; membrii Comitetului de Coordonare din Transilvania al HVIM: Waum Peter, Szocs Zoltan, Dombi Tibor, Szabo Nandor.\nHaromszek, nr. 5286 – 26.01.2008\nRubrica: Salata de știri\nTitlul: Limba maghiară este predată și la Valea Mare Începând din luna decembrie 2007, profesorii din Valea Mare recrutează copii maghiari-ceangăi care să participe la orele de limba maghiară în afara programului școlar. La insistențele copiilor, profesorii care predau limba maghiară intenționează să predea muzică și dansuri ceangăiești, însă nu dispun de tehnica necesară. Dacă ar dispune de fonduri, ar putea fi achiziționate instrumente. Adresele la care pot fi contactați: vargammagmail.com, nagypatakcsango.ro.\nHaromszek, nr.5289 – 30.01.2008\nTitlul: Cuvânt maghiar decisiv începând din anul 2008\nSemnează: B. Kovacs Andras De acum încolo, translația în procesele civile va fi gratuită și obligatorie – a comunicat presa în legătură cu ratificarea de către România a Chartei Europene a Limbilor Regionale și ale Minorităților. Norma juridică intrată în sfârșit în vigoare după 12 ani de tergiversări, poate aduce schimbări uriașe în tribunale. Deși nu este exclus ca acestea să fie atât de nepregătite încât să fie incapabile un timp să aplice norma. Tribunalele trebuie să accepte de exemplu contractele redactate în alte limbi decât cea română, deși la tribunalul din Sfântu Gheorghe, majoritatea judecătorilor nu cunosc sau nu înțeleg limba maghiară.\nPrezența translatorului în cadrul proceselor civile – acest serviciu exista până în prezent doar în cadrul proceselor penale – poate genera în sine schimbări uriașe, ținând cont de faptul că se pot face primii pași spre excluderea unor sentințe adoptate greșit în baza unor interpretări greșite și spre desființarea dezavantajului lingvistic, cronic și umilitor, al reclamanților sau pârâților. Printre noile cerințe legate de profesionalism ar putea fi inclusă în sfârșit cunoașterea, de către judecătorii și avocații din zonele cu populație mixtă, a limbilor minorităților, deoarece fără cunoașterea acestora, nu prea pot îndeplini cerințele justiției, legate de obiectivitate și imparțialitate.\nAm rămas consternat când am auzit declarația unui funcționar de-al nostru care spunea că legea nu ar aduce „multe noutăți”. O normă juridică adoptată în baza unei viziuni europene este întotdeauna diferită din punct de vedere teoretic în comparație cu un acord-rezultat al unui compromis al disputelor din cadrul parlamentului român, acord care prin propaganda internă este prezentat ca și victorie.\nSă ne gândim că limba maghiară poate deveni începând de acum o limbă decisivă, deoarece părțile implicate în proces, avocatul sau oricine altcineva poate invoca oricând cuvântul maghiar, mărturia depusă în limba maghiară.\nCâte și mai câte procese au fost pierdute din cauza faptului că vorbele traduse în limba română aveau altă semnificație, pornind de la faptul că o limbă diferită reprezintă o altă logică, o altă viziune. Mai exact: starea de fapt a lucrurilor a fost schimbată chiar dacă nu au existat cazuri de falsificări intenționate sau nu.\nTranslația în sine nu poate soluționa în totalitate starea de fapt a lucrurilor. Remediul adevărat în acest sens l-ar fi reprezenta susținerea în limba maghiară a proceselor sau, în caz de nevoie, în ambele limbi. Există exemple în acest sens în Europa, de exemplu în Tirolul de Sud. Punctul de pornire al echității îl reprezintă dezbaterea și soluționarea în limba maternă a problemelor celor care se adresează justiției.\n\nSf. Gheorghe, 08.02.2008\n","date":"29-02-2008","img":"","permalink":"https://axaneamului.ro/posts/magazine/axa-i/4-5/traduceri-din-presa-de-limba-maghiara-din-romania/","series":["AXA ANUL I"],"tags":["Revista presei maghiare"],"title":"Traduceri din presa de limbă maghiară din România","youtube":""},{"author":"Eduard Țugui","categories":["Basarabia","Politică"],"content":"Apariția, la 17 februarie 2008, a unei noi entități politice pe harta politică europeană a zdruncinat încă o dată și așa fragila securitate regională. Declarația legislativului de la Priștina cu privire la independența provinciei Kosovo și graba, oarecum previzibilă, cu care o serie de state au recunoscut această independență, realimentează tendințe secesioniste în diverse regiuni ale globului, inclusiv în Republica Moldova. Sunt evenimente care nu dau bine la integritatea și independența (potențială) acesteia și necesită analiză și mare acuratețe diplomatică.\nDilema autodeterminare – integritate Autodeterminarea apare ca concept pe timpul revoluției burgheze din Franța și deși s-a bucurat de o largă popularitate în rândul popoarelor europene, la scurt timp, însă, aceasta a fost compromisă chiar de către statul moașă a acesteia, în contextul în care Napoleon acoperea treptat hartă politică a continentului. Alte mari puteri europene, ca Rusia și Austria, au speculat și ele, cât au putut, dorința de emancipare a popoarelor balcanice. Așa ca până la sfârșitul secolului al XIX-lea, autodeterminarea rămânea un deziderat privit uneori cu circumspecție. Sfârșitul primului război mondial a constituit apogeul naționalismului european, naționalism care contamina de asemenea întreaga Asie, însă autodeterminarea nu a beneficiat de statutul de principiu al dreptului internațional care să se regăsească în Statutul Ligii Națiunilor și rămânea mai degrabă un deziderat politic. Situația s-a schimbat după cea de-a doua conflagrație mondială, iar în Carta Națiunilor Unite, semnată la 26 iunie 1945, în art. 1 și 55 se fac referințe la dreptul popoarelor la autodeterminare, conferindu-i, astfel, autodeterminării greutate juridică internațională. Atâta doar că în aceiași Cartă se regăsește un alt principiu eliminatoriu pentru autodeterminare și anume – dreptul statelor la menținerea integrității teritoriale. Și dacă în Africa autodeterminarea a servit ca principiu de bază, în contextul în care Statele Unite și Uniunea Sovietică grăbeau dezeuropenizarea periferiei mondiale, în Europa integritatea teritorială a stat la baza tuturor aranjamentelor postbelice. Astfel, la punctul 3 al Actului final de la Helsinki, semnat la 1 august 1975, care a fost documentul care să asigure pacea în Europa, se preciza: „Fiecare dintre statele participante consideră drept inviolabile toate frontierele celorlalte, precum și frontierele tuturor statelor din Europa și, în consecință, se vor abține, acum și în viitor, de la orice atentat împotriva acestor frontiere. Drept urmare se vor abține, de asemenea, de la orice cerere sau act de acaparare și uzurpare a întregului sau a unei părți a teritoriului oricărui stat participant.” Punctul 4 al Actului vine cu o completare suplimentară la logica integrității teritoriale a statelor și anume: ”Statele participante vor respecta integritatea teritorială a fiecăreia din statele participante. În consecință, ele se vor abține de la orice acțiune incompatibilă cu scopurile și principiile cartei Națiunilor Unite, acțiune îndreptată împotriva integrității teritoriale, independenței politice sau unității oricărui stat participant și, în special, de la orice asemenea acțiune care constituie o folosire a forței sau a amenințării cu forța. Statele participante se vor abține, de asemenea, fiecare, de a face din teritoriul celuilalt obiectul unei ocupații militare sau al altor măsuri de folosire directă sau indirectă a forței în contradicție cu dreptul internațional sau obiectul unei dobândiri prin asemenea măsuri sau prin amenințarea cu ele. nici o ocupație sau dobândire de această natură nu va fi recunoscută ca legală.” Actul a fost semnat de către toate statele membre ale OSCE, inclusiv de către Washington și Moscova, și este bineînțeles și astăzi în vigoare. În alte părți ale lumii, însă, cele două principii au rămas la latitudinea marilor protagoniști ai scenei internaționale și le-au folosit ca instrumente suplimentare de penetrare a periferiei, iar odată cu implozia blocului socialist „jocul de-a dreptul internațional” a devenit și o practică europeană.\nPolitică și geopolitică Ceea ce se întâmplă astăzi în Balcani nu este o noutate în practica internațională, iar secesionismul după cum menționam a fost pe larg utilizat de către marile puteri în demersurile lor internaționale. Să ne amintim doar de apariția statului Panama la anul 1903, când SUA au contribuit la separarea acestuia de Columbia, în perspectiva construcției Canalului care leagă Atlanticul de Pacific, sau de apariția statului Taiwan. Recunoașterea Ciprului de Nord de către Turcia sau încercările disperate ale Rusiei de a-și păstra influența în spațiul post-sovietic prin intermediul secesionismului din R. Moldova și Georgia sunt alte pseudo-realizări în acest sens.\nRegiunea balcanică, fiind un releu geopolitic care leagă Occidentul de Orient, a fost permanent un obiect de dispută al marilor puteri, iar secesionismul alimentat din exterior nu este străin regiunii. De fiecare dată sentimentele naționaliste din această zonă au fost exploatate de diferiți potentați ai timpului. Seismul geopolitic care a dus la destrămarea lagărului socialist a creat un vid geopolitic în zonă și a readus aici energiile mai multor jucători strategici. Chiar de la începutul destrămării fostei Iugoslavii, Statele Unite și aliații europeni au susținut și au contribuit la acest demers reactivând, totodată, „butoiul cu pulbere” balcanic. Să presupunem că testamentul machiavelic indica acest lucru, în cazul primului val de reîmpărțire a acestui areal, or, niciodată, nimeni, nu a dorit existența unor state puternice în Balcani și la Marea Neagră. Plus că, unele state nou create au fost pe rând ancorate în structurile euroatlantice iar Rusia a fost, după 1999, oarecum îndepărtată de la treburile din zonă. Aceasta, nu a dus, însă, și la temperarea resentimentelor de aici. Susținerea de acum a independenței provinciei Kosovo nu dă dovadă de multă previziune în materie strategică. Este aparent inexplicabilă atitudinea SUA și a statelor europene printre care Germania, Franța și M. Britanie, în contextul în care aveau practic suveranitatea asupra regiunii. Care ar fi logica dacă excludem altruismul în raport cu poporul albanez? Dacă luăm în calcul că în Kosovo sunt mari rezerve de crom sau că teritoriul reprezintă un dispozitiv strategic și comercial în Balcani, atunci acesta putea fi utilizat „la pachet” cu Serbia, care fiindu-i asigurată integritatea teritorială putea servi ca pion de bază al SUA și al Europei în regiune. Iar trupele NATO – KFOR – puteau, prin perpetuarea prezenței, să joace rolul trupelor rusești din Transnistria. Tensiunea legată de nemulțumirea albaneză asigura legitimitatea acestei prezențe. Rusia, în acest context, era practic scoasă din jocul balcanic pentru o bună perioadă de timp. Dacă prin această recunoaștere, occidentul face un gest pentru a sensibiliza lumea islamică, atunci efectul nu va fi cel scontat, atâta timp cât multe popoare musulmane acuză occidentul de toate nenorocirile, inclusiv de intemperiile meteorologice. Nu ar fi suficient. Ce se întâmplă în acest caz? Statele Unite vor avea încă o mare bătaie de cap, în Balcani. Uniunea Europeană este pasibilă de a cunoaște o nefericită aventură, pentru că dacă se obligă, prin misiunea EULEX, să asigure buna tranziție spre independență a provinciei, își asumă o obligativitate care este greu de materializat. Degringolada balcanică este doar la început, ca să nu uităm de Republica Sârpska, de Metohia sau de părți din Macedonia și aiurea. Dar dacă astfel stau lucrurile, de ce Europa se înscrie în această cursă? Vrea să demonstreze (in)eficacitatea și să pretindă un nou statut în ierarhia internațională sau execută o inițiativă americană? Sau poate Uniunea Europeană pregătește astfel Serbia de aderare, nedorind să o accepte cu tot cu cei două milioane de musulmani?!\nCert este că deocamdată principalul beneficiar al unui asemenea demers occidental a fost Rusia. Rusia, nealiniindu-se poziției occidentului, a obținut largi posibilități de manevră în Balcani. Pentru că valul geopolitic a împins Serbia în brațele diplomației ruse. Susținând cauza Serbiei, Rusia a reușit să obțină achiziția companiei monopolistă energetică de stat sârbe la un preț derizoriu și să forțeze realizarea proiectului South Stream, în detrimentul NABUCO, prin care să penetreze piața europeană prin Bulgaria și Serbia. Plus, Serbia redevine aliatul natural al Rusiei în Balcani, prin intermediul căruia va putea să-și mențină prezența în regiune și să pună probleme oricând „administrației” europene a regiunii. Și dacă balcanii sunt un butoi cu pulbere, Rusia are acum chibritele pentru a-l reactiva. Plus că Moscova poate de acum oricând să invoce cazul Kosovo ca precedent în soluționarea conflictelor cu tentă separatistă din spațiul post-sovietic ori de aiurea. Și R. Moldova este vizată direct de aceste amenințări.\nScenarii pentru R. Moldova Ambele state românești sunt puse într-o situație mai mult decât delicată în această nouă situație. La summit-ul UE-Rusia de la sfârșitul lui 2007, Putin, vădit nemulțumit de atitudinea UE față de provincia Kosovo, a amintit printre altele că pe continent mai sunt probleme de asemenea natură, arătând cu degetul și spre România. Principiul istoric și cel demografic fac analogia dintre provincia Kosovo și maghiarii din Transilvania una cel puțin nereușită, iar tratamentul de care aceștia beneficiază în statul român, ca minoritate etnică, suscită invidia multor asemenea minorități din întreaga lume – de la uigurii din China până la curzii din Turcia. În altă ordine de idei, „nenorocirea” lor constă în faptul că sunt izolați de statul protector de un „brâu românesc” care sperăm nu va ceda niciodată… De altfel, este demnă de respect reacția Bucureștiului, prin vocea președintelui T. Băsescu și Declarația Parlamentului, care a unit clasa politică românească în a nu recunoaște independența noului vecin balcanic. Sperăm să fie consecventă.\nAltfel stau lucrurile în Basarabia! Chiar a doua zi de la autoproclamarea Kosovo, autoritățile de la Tiraspol au declarat că pregătesc un demers către ONU, prin care să ceară recunoașterea Transnistriei. Iar așa-numitul Minister al Afacerilor Externe al regiunii susține că s-a inventat remediul secesionismului și, evident, invocă cazul Kosovo drept precedent. Cazul Kosovo va fi de acum încolo în declarațiile multor mișcări secesioniste din întreaga lume, însă tipologizarea separatismului ne obligă să reamintim pentru cei cei nu cunosc sau nu vor să cunoască, deosebirile esențiale dintre Transnistria și Kosovo. Conform criteriului autodeterminării, avem patru mari tipuri de separatism în întreaga lume: separatism etnic, separatism confesional, separatism etnoconfesional și separatism politic. Separatismul etnic este acela în care grupul social care revendică autodeterminarea se deosebește de majoritatea populației statului pe teritoriul căruia se manifestă din punct de vedere național (etnic), ca de exemplu Osetia de Sud unde osetinii, fiind un popor distinct de cel georgian, sunt ca și aceștia din urmă creștini. Respectiv separatismul confesional (religios), ca de exemplu Adjaria populată de georgieni musulmani, are religia ca temei al secesiunii. Separatismul etnoconfesional, cum ar fi în Cecenia, este o combinație a primelor două. Separatismul politic sau artificial, însă, nu presupune o deosebire etnoconfesională și este de fiecare dată doar un moft al unei mari puteri și/sau a unor mici lideri locali, ca de exemplu în Yemenul de Sud. Prin urmare, în Kosovo este vorba de un separatism etnoconfesional iar în Transnistria despre unul artificial. La populația de cca jumătate de milion, chiar și cele mai pesimiste calcule declară o componentă moldovenească de o teime și, respectiv, rușii și ucrainenii fiind reprezentați în aceeași măsură. Numai în Chișinău sunt mai mulți ruși decât în toată Transnistria, autodeterminarea cărui popor o cere fauna din conducerea transnistreană în acest caz? Unde mai pui că și rușii și ucrainenii din regiune sunt creștini ortodocși (ca să vezi!). Deosebirile pot continua și în cazul statutelor juridice diferite de care au beneficiat cele două regiuni în fostele state federale, de tratamentul de care s-au bucurat cele două etnii și, important, de condițiile în care s-au autoproclamat.\nDincolo de aceste cunoscute deosebiri, situația din regiune nu este deloc favorabilă integrității teritoriale a R.Moldova, iar Rusia va utiliza oricând drept argument în negocierile pe acest subiect cazul Kosovo, deși, după o perioadă de „meditație”, Chișinăul a declarat că nu recunoaște noua creație balcanică. Moscova va utiliza argumentul, însă este puțin probabil că va face abuz, în sensul recunoașterii oficiale a Transnistriei, cel puțin deocamdată. Pe lângă faptul că Rusia încă mai are o Cecenie, o Bașkirie sau un Tatarstan, aici se face diferența dintre diplomația occidentală și cea rusească, or, Rusia nu-și dorește un stat transnistrean independent care ar îndepărta Basarabia de Moscova. Ca să nu amintim de un eventual iredentism în acest caz, prin care Basarabia ar reveni în granițele teritoriale ale României. Rusia vrea întreaga Basarabie, iar apariția unei transnistrii autoproclamate a avut scopul de a nu permite reintegrarea teritoriului românesc, adică inversul a ceea ce face astăzi occidentul în Balcani. Astfel, dacă în timpul când parlamentul de la Priștina declara solemn independența provinciei, liderii Abhaziei și Osetiei de Sud au fost invitați la Kremlin pentru „consultări”, nu a fost invitat și I. Smirnov. De ce oare? Nu cumva pentru că recentele vizite ale lui Voronin la Moscova au, printre altele, și scopul de a impune un nou document care să „reglementeze” diferendul transnistrean? Bănuim că acesta, în cazul în care există, nu prevede un stat moldovenesc integrat și fără prezență militară rusească pe teritoriul său. Rusia, reproșând occidentului comportamentul din Kosovo, își asigură în continuare boicotarea negocierilor în formatul „5+2” (să nu creadă cineva că le boicotează Smirnov din proprie inițiativă) atât de greu impus de către SUA și UE. Și atrage Chișinăul la un dialog bilateral prin care sub formă de negocieri, în reușita cărora crede doar administrația (pardon, conducerea!) comunistă din Basarabia, forțează un proiect de transnistrizare a întregului stat. Acesta este de fapt pericolul cel mai mare, care este alimentat de actuala conjunctură, nu recunoașterea oficială a Transnistriei de către Rusia.\nOricum vor decurge evenimentele, cazul Kosovo nu este cel mai fericit eveniment care s-a petrecut în regiune, în contextul extinderii jurisdicției Chișinăului asupra teritoriului din stânga Nistrului. În ultimă instanță, nu este un eveniment fericit pentru întregul spațiu românesc, sau poate este? Pentru că dacă cineva dorește acum să umble la frontierele politice din regiune, poporul român, în cazul în care știe să participe activ, nu are de ce se neliniști!\n","date":"29-02-2008","img":"https://axaneamului.ro/posts/magazine/axa-i/4-5/autodeterminarea-si-integritatea-teritoriala-a-republicii-moldova/images/0.jpg","permalink":"https://axaneamului.ro/posts/magazine/axa-i/4-5/autodeterminarea-si-integritatea-teritoriala-a-republicii-moldova/","series":["AXA ANUL I"],"tags":["destrămare","independență","revoluție"],"title":"Autodeterminarea și integritatea teritorială a Republicii Moldova","youtube":""},{"author":"George Mihalcea","categories":["Istorie"],"content":"Așa s-a intitulat o carte a unui corespondent de război român din timpul conflictului care și-a consumat, zilele trecute, ultimele consecințe, sau cel puțin așa vor unii, prin declararea unilaterală a independenței provinciei sârbești Kosovo. A fost una dintre puținele cărți în care autorul, prietenul meu de la Timișoara, nu a ținut cont de ceea ce se considera corect din punct de vedere politic. Altfel spus, el a scris numai adevărul, un adevăr care nu era nici pe departe pe placul celor care au manevrat turnura conflictului și pe care nu-l poate modifica nici un minister de profilul celui proiectat de Orwell în celebrul său roman „1984”. Cu argumente clare de ordin istoric, în lucrarea cu pricina se demonstra dreptul inalienabil al Serbiei asupra unui teritoriu pe care poporul său și-l asumă ca vatră multiseculară. Totodată, se mai desfăcea și mecanismul malefic prin care sârbii au fost demonizați sistematic, în timp ce adversarii lor, fie ei croați, bosniaci musulmani ori albanezi, erau prezentați numai, sau aproape numai, în postura de victime inocente, punându-se un semn de identitate între Slobodan Miloșevici și un întreg popor setos de sânge, cum se afirma în majoritatea mass media de pe mapamond. Am văzut, prin 1997, în Bosnia-Herțegovina, listele cu cei mai căutați criminali de război din vremea respectivă.\nCei mai mulți erau sârbi. Cap de listă, Radovan Karazic și, doar așa, de sămânță, câte un croat sau câte un musulman. Nici pomeneală de Franjo Tujman sau de Alja Izetbegovic. În Kosovo, concertul sinistru al armelor izbucnise, deja, dar nu se acutizase, deși gherilele actualului așa-numit prim ministru kosovar, Hașim Thaci făceau legea. A sa UCK, organizație paramilitară de sorginte maoistă, teroriza satele sârbești și incendia biserici și mănăstiri ortodoxe cu obiective declarate: curățirea etnică și proclamarea independenței provinciei în primul stadiu, urmat, apoi, de realizarea visului Albaniei Mari. Nicăieri, în mass media occidentale, vreun cuvințel despre dreptul suveran al Serbiei de a-și face ordine în teritoriul propriu, recunoscut ca atare prin acorduri internaționale. Statul sârb nu fusese pedepsit de ajuns. În mod natural, crime s-au săvârșit și de o parte și de alta, dar în ochii opiniei colective trebuia să apară, iarăși și iarăși, un singur vinovat. Jurnalismul „independent” și fără frontiere și-a făcut din plin datoria, alături de uriașul arsenal american, astfel că, pas cu pas, s-a ajuns la situația pe care o prevedeam în numărul trecut al revistei, iar poporul kosovar inventat peste noapte și-a proclamat independența.\nÎnainte de a merge mai departe, trebuie să mai fac câteva lămuriri… DE CE SE CHEMA cartea prietenului meu ca în titlul aflat deasupra acestor rânduri? Una dintre cele mai tragice bătălii din istoria sârbilor s-a dat, în evul mediu, la Kosovopolje, în traducere Câmpia Mierlei. În lupta cumplită cu turcii, ostașii sârbi au pierit aproape până la unul, alături de conducătorul lor. Cu toții știm că, în general, popoarele se raportează, în privința reperelor istorice, la marile victorii. Românii, de pildă, excelează în asta. Aparent paradoxal, sârbii și-au asumat ca reper un moment tragic, mă văd silit să repet cuvântul, tocmai pentru a-și afirma ființa națională. Nu întâmplător, de-a lungul timpului, pe Câmpia Mierlei și în regiunea înconjurătoare au fost construite numeroase biserici și mănăstiri ortodoxe, dintre care astăzi, peste treizeci mai privesc lumea doar dintre zidurile arse de blânzii băieți ai atât de elegantului domn Thaci…\nSă revenim, totuși, în prezent. La răul produs, statul român a luat singura poziție logică, poate pentru prima dată după destui ani, refuzând categoric recunoașterea independenței kosovare. Pe acest fond, prezența șefului de stat sârb la București cu numai câteva ore înainte de uriașa demonstrație de protest de la Belgrad este explicabilă. La fel de explicabile sunt și felicitările otrăvite venite de la Kremlin, sau poziția exprimată, oare de ce, de către UDMR. Analiștii noștri cu simbrie, sau cel puțin o parte, sunt dezorientați. Nu s-a mai întâmplat, până acum ca Bucureștii să nu se alinieze în front la ordinul Unchiului Sam. Până și Franța președintelui jucător Sarkozy a făcut-o, în ciuda propriilor probleme din Corsica. Implicațiile sunt multiple, dar asupra lor vom reveni în numărul viitor. România poate juca un rol cel puțin de curea de transmisie, dacă nu de arbitru. Pentru așa ceva îți trebuie o dotare cât se poate de serioasă. Reținem, deocamdată, faptul că Uniunea Europeană s-a dovedit, a câta oară, neputincioasă în găsirea unei soluții de poziție comună, iar cei care au acceptat sau urmează să accepte mărul infectat al independenței noii enclave musulmane cântă în falset în corul dirijat de un concertmaistru afon, în încercarea de a convinge că nu se poate vorbi de un precedent în situația creată prin mijloace cunoscute, de acum, de toată lumea. Inclusiv președintele Traian Băsescu se află în această situație. Argumentele sale par, dar numai par, solide. După domnia sa, apartenența noastră la NATO și la UE ne garantează perpetuu integritatea națională și inviolabilitatea frontierelor. Din nefericire, ar trebui ca măcar un consilier de bun simț să-i atragă atenția că nimic nu este mai fals și că aproape niciodată dreptul internațional nu a creat forță, în timp ce forța poate impune dreptul. EXEMPLUL CLASIC este ONU. Atunci când SUA nu și-au mai putut impune interesele în cadrul organizației, au declarat-o caducă și nu au mai ținut cont de rezoluțiile ei, intervenind manu militari acolo unde au crezut de cuviință. Mai mult, atunci când și aliații din NATO au refuzat să marșeze pe cartea intervenției în forță, s-a lansat conceptul de alianță punctuală, alături de cel al dreptului de lovituri preemptive. Altfel spus, dacă establishment-ului american i se pare, sau vrea să i se pară că undeva, pe întregul mapamond, interesele sale sunt periclitate, atacul de orice natură este justificat. Ne vedem în fața unei veritabile concepții imperiale care nici nu mai simte nevoia de a se mai acoperi cu pojghița argumentelor democratice ori cu drepturile omului. Cine ne poate împiedica să ne întrebăm ce se va întâmpla atunci când și NATO va fi considerată caducă de către același establishment? Deocamdată, americanii au nevoie de organizație pentru a controla Europa, dar ce se va întâmpla atunci când această nevoie va dispărea? NE VEDEM SILIȚI să-i dăm de știre dlui președinte că nu în altă parte, ci chiar în SUA, cercetători și analiști extrem de serioși, de diverse coloraturi politice, așadar inclusiv dintre republicanii conservatori ai lui Bush jr., iau în calcul și această ipoteză. Dar, despre asta, ca și despre altele, în numărul următor al Axei…\n","date":"29-02-2008","img":"https://axaneamului.ro/posts/magazine/axa-i/4-5/cantecul-trist-al-mierlei/images/0.jpg","permalink":"https://axaneamului.ro/posts/magazine/axa-i/4-5/cantecul-trist-al-mierlei/","series":["AXA ANUL I"],"tags":["Kosovo","NATO","ONU","SUA"],"title":"Cântecul trist al mierlei","youtube":""},{"author":"George Mihalcea","categories":["Politică"],"content":"Hotărât lucru, țara arde, dar babele nu se mai piaptănă, ci se livrează pe gratis pe centura unei capitale năclăite de zoaiele prezidențiale. Altfel spus, pe toate canalele de comunicare în masă, ciorba politică transmisă în direct și la ore de vârf a reușit să-l facă pe românașul care nu se mai dezlipește de sfântul ecran al televizorului să uite de cumplita mizerie de pe străzi, de prețurile aberante ale energiei și alimentelor sau de iminenta evacuare ca urmare a neplății noianului de taxe și impozite –cele mai mari și mai numeroase din Europa…Cum să mai aibă el, românașul adică, vreme de a se mai gândi la lucruri care îi vor marca viața într-un mod dramatic în foarte scurtă vreme, căci de Cele Sfinte nici măcar nu mai poate fi vorba în cele mai multe cazuri. La urma urmei, ce dacă plătim gazele importate de la ruși la prețuri aberante, impuse de niște băieți deștepți de la firmele intermediare, dacă matelotul șef al țării, spălat de zoaiele clasei politice din care el, vezi bine, s-a desprins mai imaculat decât o domnișoară de pension, îi combate pe ciocoii celorlalte partide în afară de al său?\nCe dacă bordurile se suprapun, în timp ce alți băieței deștepți își trag sute de milioane de euroi din tranzacțiile privilegiate cu energie electrică sau din asfaltările a sute de kilometri de drumuri care se desfundă după două-trei ploi, câtă vreme lista demnitarilor foști și actuali plimbați inutil prin strada Știrbey Vodă (adicătelea pe la sediul DNA) se mai lungește cu un nume? Oricum, spectacolul cu ia ministrul, na ministrul, este cu mult mai pasionant decât, bunăoară, căderea pe gânduri în fața norilor grei care se adună nu foarte departe de frontierele noastre de țară independentă și suverană. La urma urmei, ce se cunoaște despre politica internațională a României prin grija unor mass media atât de independente cum sunt ale noastre? Cazuri ca Bâstroe, problema platoului continental al Mării Negre, situația românilor siliți de o istorie pe care nu noi am determinat-o să trăiască pe alte meleaguri fără ca, acasă, cineva să promoveze o lege a statutului lor, se discută numai sporadic și fără substanță. În schimb, un gest nefericit al bietului ministru de externe, sau îmbrățișarea acestuia cu un rrom interlop din Italia, paralel cu discuția amicală a aceluiași cu primul ministru, au făcut deliciul întregii prese scrise și audiovizuale. E drept, audiența așa se câștigă, cred unii. Sau, și mai bine, cu picanterii de alcov transformat în latrină publică.\nChiar acum, când marea problemă a României pare a fi primejdia ca summit-ul NATO la nivel înalt să se desfășoare cu un alt ministru al apărării decât cel aflat în funcție, marile agenții de știri, cele cu adevărat mari și serioase, dau ca iminentă proclamarea unilaterală a independenței provinciei sârbești Kosovo. La noi, vorba lui Creangă, nimeni n-aude, n-a vede. Evident, aceasta esta doar ultima dintre multele pedepse administrate Serbiei de la prăbușirea comunismului încoace. În fond, de ce nu, s-au grăbit să afirme câțiva comentatori de serviciu de pe la noi. Sîrbii merită ce primesc, pentru că sunt încremeniți în legenda unor clișee istorice. Uitați-vă la realitatea din teren, spun ei. În acea zonă, albanezii reprezintă imensa majoritate a populației și au dreptul la autodeterminare, nu zice așa și comunitatea internațională? Ce să mai spunem de marile puteri care, cu excepția Federației Ruse, s-au pronunțat, deja, pentru recunoașterea independenței kosovarilor? Cât despre consecințe, acestea nu mai contează, cum nu contează nici faptul că respectiva provincie, după o anumită perioadă de tranziție, se va lipi de săraca soră ceva mai întinsă, întru formarea Albaniei Mari. Orice analist serios, căci mai sunt și dintr-aceștia, poate demonstra pe o singură pagină că în Kosovo structurile mafiote dețin întreaga putere, că potențialul de destabilizare reprezentat de acestea, laolaltă cu cel al unei populații care, în cea mai mare parte, este deținătoare de arme, devine uriaș. Dar ce spun eu? Orice vameș sau carabinier italian știe că rețelele cele mai periculoase de traficanți de droguri, carne vie și arme din Marea Adriatică sunt albaneze. Lărgind puțin orizontul, nu este lipsit de sens să amintim de cazul Bosniei. Acolo, ca și în Kosovo, pacificarea s-a făcut prin forța armelor. Cine face pariu că după retragerea forței internaționale războiul nu va reizbucni, poate cu o furie și mai mare? Extinzându-ne și mai mult, trebuie să ne amintim că obiectivul cel mai important al războiului mondial împotriva terorismului este constituit de lichidarea rețelelor teroriste musulmane. În acest context, cine face pariu că enclava musulmană reprezentată de Albania, desigur împreună cu Bosnia, nu va deveni un rai pentru mujahedini? Experiență există cât cuprinde, dacă ne amintim și că actualul lider albanez, Thaci, și-a lepădat de foarte puțină vreme straiele paramilitare de șef al UCK pentru costumul Armani de virtual șef de stat. Celor mai puțin avizați le amintim că UCK, o mișcare de sorginte maoistă, a fost responsabilă de o sumedenie de acte teroriste îndreptate împotriva populației de origine sârbă, inclusiv de arderea celebrei mănăstiri Kosovska Mitrovica, leagăn al spiritualității sârbe și al ortodoxiei. De altfel, nici nu a fost singurul lăcaș sfânt pârjolit, atâta doar că în cazul ăsta a fost cam ca la noi cu securiștii, adică ai noștri sunt buni și ai lor sunt răi. A se înlocui, aici, cuvântul securist cu terorist și a se vedea ce iese, că nu iese bine deloc. Cu alte cuvinte, marii decidenți au închis ochii în cazul lui Thaci, tot la fel cum altădată i-au închis și în cel al lui Ussama Bin Laden, iar ce a urmat se știe și, mai ales, se vede.\nÎn ce măsură ne afectează toate astea pe noi, s-ar putea întreba un naiv, iar răspunsul e cât se poate de simplu: independența provinciei sârbești Kosovo, pentru a cărei recunoaștere structurile ONU vor fi ocolite, va crea un precedent extrem de periculos, iar butoiul de pulbere balcanic se va umfla și mai tare. Probabil că și ca urmare a presiunilor rusești, la nivelul Uniunii Europene s-a admis că această recunoaștere este la latitudinea fiecărei țări. E drept că matelotul șef a spus că România nu va recunoaște un Kosovo independent, dar asta înseamnă foarte puțin. Tot așa s-a mai spus și despre așa-zisa limbă moldovenească, pentru ca diplomații de la București să ia act de un document oficial al UE editat, vă amintiți, tocmai în această limbă, spre suprema satisfacție a bolșevicilor de la Chișinău. Revenind la precedent, acesta va avea consecințe incalculabile și pe spații mai mari. Culmea paradoxului este că, în context, tocmai Vladimir Putin, care știm cât ne iubește, iar alături de el și alți oficiali de la Kremlin, a spus răspicat că, dacă se vor aplica și în continuare aceste criterii, va avea probleme, între alte țări, și România. Mai pe de-a dreptul, spun alții, pentru că le convine, ceea ce ar trebui să spunem noi. Se sparie gândul mai tare decât acela al domniei sale cronicarul din vremuri apuse… Grav este că, în loc să caute cel puțin să pară preocupate de adevăratele probleme, babele politichiei românești fac ce spuneam la începutul acestor rânduri care s-ar putea să iasă de sub tipar după ce la Pristina, unde se află și forțe românești, răul se va fi și produs. Posibilele lamentări ulterioare nu vor valora nici măcar cât zoaiele lipite de tălpile domnului nostru comandant suprem și, totodată, mai mare stătător decât ministrul de resort al diplomației românești.\n","date":"15-02-2008","img":"https://axaneamului.ro/posts/magazine/axa-i/3/politica-de-centura/images/0.jpg","permalink":"https://axaneamului.ro/posts/magazine/axa-i/3/politica-de-centura/","series":["AXA ANUL I"],"tags":["Politică","Kosovo","NATO"],"title":"Politică de centură","youtube":""},{"author":"Eduard Țugui","categories":["Basarabia","Politică"],"content":"Liberalizarea vieții politice din URSS, alimentată de politica gorbaciovistă și conjunctura internațională, a declanșat, la sf. anilor 80 ai secolului trecut, o adevărată revoluție național-democratică și antiimperială în RSSM, care s-a soldat cu dispariția regimului totalitar-comunist și a statului sovietic moldovenesc.\nLa 3 iunie 1998, în cadrul unei adunări a intelectualilor în capital Chișinău, a fost creat Grupul de inițiativă al Mișcării Democratice pentru susținerea Restructurării – mișcare social-politică “neformală” care se afla în opoziție față de Partidul Comunist din RSSM. Aceasta a constituit începutul pluripartidismului moldovenesc tranzitoriu. Congresul Mișcării Democratice, convocat la 20 mai 1989, adoptă decizia înființării Frontului Popular din Moldova (FPM), formațiune de dreapta recunoscută în calitate de persoană juridică de către autorități doar la 25 octombrie 1989.\nFPM inițiază o serie de acțiuni politice în vederea oficializării limbii române, a simbolurilor naționale, obținerea suveranității și independenței, etc. La Congresul III din februarie 1992, FPM îmbrățișează doctrina creștin-democrată și este redenumit Frontul Popular Creștin Democrat (FPCD), iar la Congresul VI din decembrie 1999 titulatura FPCD este preschimbată în Partidul Popular Creștin Democrat (PPCD).\nCu scopul de a anihila mișcarea națională din Basarabia și de a menține acest teritoriu într-o perpetuă dependență de Rusia, la 8 iulie 1989 este oficializată mișcarea “Interfront”, mișcare care de facto exista și acționa de mai demult. “Interfront”-ul era o mișcare de stânga organizată preponderant de către reprezentanți ai minorităților entice și avea scopul declarat de a apăra interesele acestora. În realitate acesta era o expresie a celor mai reacționare și agresive cercuri ale Partidului Comunist Moldovenesc (PCM) care pleda pentru menținerea imperiului sovietic, a ideologiei comuniste și continuarea politicii de rusificare a românilor moldoveni. La Congresul II din decembrie 1991, “Interfrontul” a devenit “Unitate – Edinstvo”, în încercarea de a se detașa de imaginea unei formațiuni antimoldovenești și a lua locul PCM, interzis prin lege după puciul din august 1991.\nAcestea fiind elementele, la care se adăuga la acea vreme eternul PCM, în perioada februarie – martie 1990 au avut loc primele alegeri cu iz democratic în Sovietul Suprem (legislativul de atunci) al RSSM. Forțele național-democratice grupate în jurul FPM, au obținut cca 130 de mandate din cele 371 valide din numărul total de 380, ceea ce a constituit un mare success în condițiile în care PCM deținea întreaga putere în stat. În realitate, influența acestora în Sovietul Suprem era mult mai mare, ceea ce a permis FPM, în faza de început a activității Sovietului, să adopte o serie de legi și hotărâri orientate spre democratizarea sociatății, desprinderea de Uniunea Sovietică și afirmarea valorilor naționale. Interesante pentru acest studio sunt modificarea art. 6 și 49 ale Constituției de la 10 mai 1990, garantând cetățenilor drepzul “de a se asocia în partide politice și organizații obștești”, să participle la elaborarea politicii și la conducerea “treburilor de stat și obștești”. La 17 septembrie 1991 același Soviet Suprem a adoptat “Legea privind partidele și alte organizații obștești”, care reglementa “condițiile și principiile constituirii, funcțonării și dezvoltării partidelor și altor organizații social-politice”- o contribuție importantă la crearea cadrului juridic necesar afirmării pluralismului politic în Republica Moldova. Evident că aceasta a stimulat, în continuare, apariția și instituționalizarea partidelor politice care au îmbrățișat, doctrinar, aproape tot ce a fost deocamdată inventat.\nPrimele alegeri parlamentare în R. Moldova “independentă” din 27 februarie 1994 au curmat elanul democratic și național al teritoriului dintre Prut și Nistru. Forțele care au încăput în Parlament au fost: Partidul Democrat Agrar din Moldova (PDAM) – 43,18% (56 de mandate); Blocul electoral Partidul Socialist și Mișcarea “Unitate-Edinstvo” – 22% (28 de mandate); Blocul electoral “Blocul Țăranilor și Intelectualilor” – 9,21% (11 mandate); Blocul electoral “Alianța Frontului Popular Creștin Democrat” – 7,53% (9 mandate). Aceste alegeri au conturat existența în R.Moldova a unei stângi puternice promoscovite formată din PDAM (o creație nomenclaturistă și de foști președinți de colhozuri) și Blocul Socialiștilor și “Unitate-Edinstvo” la care ne-am referit anterior. Pe de altă parte, o dreaptă (citește națională) divizată și nesemnificativă și un centru inexistent.\nPerioada care a urmat s-a caracterizat printr-o regrupare a forțelor și apariția unor noi partide pe eșichierul politic. Alegerile prezidențiale din 1996 au constituit principalul factor care a impulsionat modificarea spectrului politic. La următoarele alegeri parlamentare din 22 martie 1998, la care s-au înscris 29 se blocuri și partide precum și 60 de candidați independenți, voturile “parlamentare” s-au distribuit în felul următor: Partidul Comuniștilor (PCRM) – 30,0% (40 mandate); Blocul Convenția Democratică (CDM) – 19,42% (26 mandate); Blocul Pentru o Moldovă Democratică și Prosperă (BPMDP) – 18,16% (24 mandate); Partidul Forțelor Democratice (PFD) – 8,84% (11 mandate). Astfel, PCRM revine în forță pe scena politică a R.Moldova, după ce a fost readus în legalitate în septembrie 1993 cu concursul președintelui parlamentului de la acea vreme Petru Lucinschi. Coalizarea forțelor de centru-dreapta s-a soldat cu formarea la 21 aprilie 1998 a „Alianței pentru Democrație și Reforme” (ADR), alianță care deși în primă fază a scos comuniștii de la guvernare nu a realizat nimic excepțional nici în plan intern nici în plan extern, iar „mâncărimea” din cadrul acesteia din urmă a dus la alegeri anticipate și la venirea pe val a PCRM în 2001 cu 50,2% din voturi și 71 de mandate în legislativul de la Chișinău.\nPrin urmre, sistemul politic moldovenesc revine la unipolaritatea comunistă de altădată, iar această schimbare structurală a suscitat și o reâmpărțire a valorii adăugate din R.Moldova. Nostalgia după „vremurile bune”și aversiunea față de „democrația” propusă de fostele guvernări au făcut ca alegătorii să susțină într-o astfel de măsură comuniștii. Atâta doar că comuniștii actuali au devenit rapid cei mai de seamă capitaliști, iar fiul președintelui Voronin, Oleg Voronin, devine foarte de curând cel mai bogat om din R.Moldova. Clanul Lucinschi, care avea un control cvasimonopolist asupra economiei modovenești, începe să fie strâmtorat de către clanul Voronin, iar cele mai importante sectoare ale economiei ca sectorul energetic, comerțul, sectorul agroalimentar și construcțiile devin obiectul de dispută dintre „comercianții” afiliați la o tabără sau alta. Cetățenii, însă, aștepatau cu nerăbdare viitorul luminos promis de comuniști, care s-ar exprima de exemplu în pîine și salam ieftin, sau doreau o revenire a „opoziției democratice” la putere care ar consolida în continuare democrația moldovenească.\nPe lângă „realizările” social-politice, la care vom mai reveni, partidismul moldovenesc a avut de fiecare dată și o ofertă externă, iar alegerile în R.Moldova au fost de fiecare dată nu politice ci geopolitice. Or, partidele politice au suplimentat sau înlocuit, în actuala conjunctură internațională, trupele militare și instrumentele de coerciție economică. Astfel, în statele mici, gen R.Moldova, partidismul devine o adevărată industrie outsourcing care primește comenzi „de producție” din afară. Susținuți de către Kremlin, comuniștii vin la putere în 2001 cu un program care prevedea aderarea R.Moldova la Uniunea „Rusia-Belarus”, oficializarea limbii ruse ca a doua limbă de stat și chiar, dacă ar fi posibil, refacerea Uniunii Sovietice. Dinamica proceselor regionale, legate de reașezarea geopolitică în zona Mării Negre și de extinderea structurilor euro-atlantice până la Prut, dar și redeșteptarea unei părți din societatea moldovenească, a mai temperat din elanul comuniștilor. Astfel, la sfârșitul anului 2003 V.Voronin a supărat rău Moscova prin nesemnarea „planului Kozac” de transnistrizare a Basarabiei, după presiunile Occidentului. Supărarea Kremlinului și revoluțiile colorate din Georgia și Ucraina, în contextul în care atmosfera revoluționară plana deasupra întregului spațiu ex-sovietic, a condiționat „reorientarea” strategică a președintelui Voronin în ajunul alegerilor parlamentare din 6 martie 2005. În campania electorală Voronin se bucura de vizitele lui T.Băsescu și ale lui M.Saakașvilli, iar Rusia cultiva alte forțe politice care să nu îndepărteze prea mult Chișinăul. Are loc concentrarea politică electorală în care o parte a opoziției formează Blocul electoral „Moldova Democrată” (BMD) care grupează laolaltă forțe politice („Alianța Moldova Noastră”(AMN), Partidul Democrat (PD) și Partidul Social-Liberal (PSL)) cu doctrine diferite sub președenția primarului Chișinăului S.Urechean și cu scopul declarat de a răsturna guvernarea comunistă și de a apropia R.Moldova de Uniunea Europeană. Atâta doar că postul național de televiziune din Rusia, ORT, la cam cultivat pe Urechean în campania electorală. În urma scrutinului au încăput în legislativ următoarele forțe politice: PCRM – 45,98% (56 mandate); BMD – 28,53% (34 mandate); PPCD – 9,07% (11 mandate). Rusia, dorind să-și asigure pozițiile pregătea o contrarevoluție prin intermediul ex-ministrului apărării Valeriu Pasat, care a eșuat. Prins între două valuri revoluționare, PCRM a reușit să canalizeze “elanul revoluționar” într-o albie evoluționistă, propunînd opoziției să adere la “Declarația cu privire la parteneriatul politic pentru realizarea obiectivelor integrării europene”. Votarea în unanimitate, în cadrul primei ședințe a noii legislaturi, a Declarației de “consens național”, inclusiv de cei care nu au recunoscut rezultatele alegerilor, a descalificat orice pretenții ulterioare ale BMD de debarcare a PCRM prin blocarea procedurii de alegere a șefului statului de către Parlament (comuniștii nu aveau majoritatea alegerii președintelui) și organizarea alegerilor parlamentare anticipate. Dimpotrivă, evenimentele ulterioare, legate de alegerea șefului statului la care au participat PD-ul și PSL-ul, desprinse de BMD, plus PPCD-ul și distribuirea funcțiilor de conducere în organul legislativ s-au derulat în albia “consensului”, dar fără participarea fracțiunii Alianței “Moldova Noastră”, condusă de S. Urechean, după destrămarea BMD. Apare noțiunea de „opoziție constructivă” în vocabularul politic al comuniștilor, cu referire la cele trei partide care l-au votat pe Voronin, la 4 aprilie 2005, în funcția de șef al statului. Doar PSL-ul a avut ulterior curajul să susțină că a făcut o greșeală votând actualul șef al statului.\nViața politică fiind într-o continuă dinamică s-a schimbat și în Republica Moldova. Alegerile locale din 2007 au constituit primul mare eșec al comuniștilor când au obținut majoritatea în consiliile raionale doar din 11 raioane din totalul de 32 și n-au reușit să preia controlul asupra primăriei capitalei. Brusc, Consiliul Municipal din Chișinău a crescut în importanță și atenția alegătorilor s-a focalizat asupra acestei structuri unde comuniștii au luat doar 16 mandate din totalul de 51. Partidul Liberal (PL) al cărui reprezentant este primarul Dorin Chirtoacă, având 11 consilieri a reușit, după câteva luni de dezbateri, să coalizeze o parte a partidelor de opoziție și să formeze o majoritate în Consiliu. Alianța nu funcționează, însă, cum și-ar fi dorit mulți alegători, pentru că se dă o luptă pentru liderism în rândurile opoziției, iar „granzii politici” ca S.Urechean, D.Braghiș, I.Roșca, D.Diacov, ș.a. nu se complac în situația de a-l urma pe tânărul primar Chirtoacă și pe unchiul acestuia M.Ghimpu în lupta cu „bestia comunistă”, mai ales că succesul PL-ului a fost doar în capitală nu și în teritorii. Sau poate cineva face jocul comuniștilor! Cert este că degringolada opoziției actuale este la mâna PCRM-ului, care amintește electoratului de fosta ADR. Fuziunile care au avut loc recent între Partidul Social Democrat (PSD) condus de E.Mușuc și Partidul Democrației Sociale (PDS) condus de D.Braghiș și a PD-ului lui D.DIacov cu PSL-ul condus de O.Serebrian nu au consolidat centrul politic și nu sunt o forță alternativă PCRM-ului. Desprins de PD, grupul în frunte cu V.Filat a stat la baza creării Partidului Liberal Democrat(PLD), iar grupul dnei V.Pavlicenco, desprins de la AMN, care a creat Partidul Național Liberal (PNL) au îmbogățit și mai mult spectrul liberal care conține cca opt formațiuni social-politice.\nComuniștii, în schimb, au înțeles lecția alegerilor locale. Plus că revoluția cu iz occidental poate oricând să reizbucnească, iar, pe de altă parte, „Mandela de la Moscova” adică Pasat, poate oricând să fie parașutat în țară! Astfel, de la un timp, Voronin jură din nou credință Kremlinului (dacă a încetat să o facă vreodată) și nu trebuie, în acest context, să ne surprindă repetatele declarații absurde la adresa României. Acesta este doar un test de credință! Oricum, jocul a început și acuzațiile la adresa Bucureștiului se vor intensifica în perioada următoare, iar în plan intern au votat în prima lectură legea care interzice persoanelor cu dublă cetățenie (citește română) să candideze la funcțiile publice. Este în legislativ deja un proiect care ridică pragul electoral și interzice blocurile preelectorale (curat ca în Rusia!). Voronin a dat indicație Serviciului de Informații și Securitate să urmărească finanțarea externă a partidelor politice, iar speakerul M.Lupu susține că sectorul asociativ trebuie finanțat doar de către stat.\nCu siguranță anul politic 2008 va aduce încă multe surprize, despre care vom mai scri în această rubrică. Și tot cert este că alegerea din 2009 va fi din nou una geopolitică, în contextul continuiei dinamici regionale. Dar dacă astfel stau lucrurile, care va fi reacția Occidentului și a României și ce vor întrprinde partidele politice de opoziție? Și când te gândești că foarte mulți lideri ai actualei opoziții au biografii dubioase și fac cam des naveta la Moscova…\n","date":"15-02-2008","img":"https://axaneamului.ro/posts/magazine/axa-i/3/partidismul-moldovenesc-si-conjunctura-regionala/images/0.jpg","permalink":"https://axaneamului.ro/posts/magazine/axa-i/3/partidismul-moldovenesc-si-conjunctura-regionala/","series":["AXA ANUL I"],"tags":["ideologii","partide politice","Republica Moldova","URSS"],"title":"Partidismul moldovenesc și conjunctura regională","youtube":""},{"author":"Simon Telkes","categories":["Document","Istorie"],"content":"Este un document în care Simon Telkes, președintele Societății centrale de maghiarizare a numelui în anul 1898, indică la nivel instituțional și particular, modalitatea de maghiarizare a numelor românești, ale cărei consecințe le trăim și acum I. Numele maghiar Așa cum, prin botez, creștinul devine membru al comunității creștine, tot așa, prin maghiarizarea numelui de familie, prin botez național, cel cu nume străin este primit în societatea maghiară, în rândurile adevăraților fii ai națiunii. Acest botez, acest crez este, din punctul de vedere social și național, mult mai important decât botezul religios, care nu dă decât un prenume și aduce adepți numai religiei, pe când maghiarizarea numelui de familie îl face maghiar și astfel ne mărește încrederea reciprocă și ne face egali întraolaltă, maghiarizarea numelui având, prin urmare, un mare rol etic în consolidarea și unificarea națiunii noastre.\nS-ar putea spune că numele maghiar reprezintă crezul politic. Sentimentele maghiare ale celui ce poartă nume unguresc nu pot fi puse la îndoială, deoarece, dacă cineva nu vrea să fie maghiar, află destule modalități ca să-și schimbe numele.\nMulți spun: Numele nu contează, sunt mai bun ungur cu numele meu străin decât alții! Ei flecăresc și noi trebuie să-i credem pe cuvânt. Dar de ce nu o demonstrează deschis, de ce nu o dovedesc prin fapte? De ce ne scot ochii afirmând că tatăl și bunicul lor și-au purtat numele cu demnitate? Oricum, ei au fost nemți, slovaci etc. și s-au mulțumit cu starea și cu numele lor.\nCu totul alta este situația noii generații, ce se declară cu mândrie maghiară, și totuși își mai păstrează numele cu care strămoșul slovac sau german s-a fălit, respingând bănuiala de a trece drept maghiar. Această generație ar trebui să renunțe la tradiția conservatoare, să nu se lase urmărită de limitata prejudecată feudală și să se ridice la înălțimea la care numai geniul național se poate ridica, adică să rupă cu obiceiurile învechite și să nu se preocupe de prejudecăți, demonstrând elocvent sentimentele maghiare.\nNu numai noblețea, ci și numele obligă. Cel ce poartă nume maghiar nu-și repudiază niciodată sentimentele maghiare și nici nu-și minimalizează obligațiile față de națiune și patrie, nu contează că este maghiar, deoarece numele său l-ar dezminți.\nMaghiarizarea numelui este un jurământ de credință, o angajare patriotică. Maghiarizarea numelui întâmpină două principale dificultăți: tradiția și prejudecățile. Cu prima putem termina repede, întrucât ruperea verigilor naționale nu produce decât neplăceri neînsemnate și, față de gravitatea problemei, nu poate fi luată în seamă. Cu prejudecățile însă avem de dus lupte mai grele decât cu comodele obiceiuri burgheze. Prejudecățile, de obicei, sunt adânc înrădăcinate în cercurile conservatoare ale nobililor, care își păzesc cu strășnicie numele aristocratic.\nUnii dintre aceștia își descarcă mânia prin izbucniri necontrolate, când, întâmplător, un cetățean de origine obscură îndrăznește să-și ia un nume cu rezonanță similară. În schimb, uită că orice cetățean poate să-și câștige o faimă, dând strălucire și glorie numelui său. Așadar, nimic nu-l poate împiedica pe omul de rând să-și obțină doritul nume. În acest chip nu încearcă a încuraja pe nimeni spre a-și alege nume vestite, dar socotim că văicărelile pe această temă sunt lipsite de demnitate.\nUnii domni, temându-se să nu se compromită numele istorice prin maghiarizare, devin pur și simplu prăpăstioși. De pildă, se jură că ar fi citit în ziare o știre despre arestarea de către poliție la Szigetvár, a hoțului de buzunare Zrinyi Miklós. E posibil ca ziarele să fi transmis o astfel de știre polițistă. S-ar putea întâmpla să fie o glumă de prost gust, dar regele ridică statuie eroului de la Szigetvár, ceea ce dovedește clar că știrea polițistă nu a vătămat cu nimic memoria numelui glorios.\nAr fi păcat să ne împiedicăm în astfel de nimicuri. În ultimul timp, ori de câte ori am citit nume istorice (nemaghiarizate) în dosarele tribunalelor, le-am trecut pe ordinea de zi fără ezitare, deoarece și purtătorii acestor nume istorice sunt oameni ca toți oamenii. Falsele motive nu vor bloca – și în această privință suntem absolut liniștiți – avântul liber luat de procesul maghiarizării numelui.\nAșa cum numele ne ajută să ne deosebim unii de alții, tot așa el trădează naționalitatea. Aici însă se află punctul nevralgic al Ungurilor. În literatura, știința și arta noastră unele nume de vază au rezonanță străină și deseori nu sunt considerate ca maghiare, ceea ce reprezintă o însemnată pierdere de prestigiu al culturii noastre în străinătate. Din acest motiv străinătatea ia cunoștință de noi atât de greu și atât de lent. Cu câțiva ani în urmă, presa și opinia publică au primit cu mare bucurie și au felicitat ideea maghiarizării numelor, fără să caute pricină și să se neliniștească de viitorul și consecințele acestei acțiuni. Astăzi, când mare parte de nume au fost maghiarizate, când campania a luat un avânt apreciabil, apar falșii profeți, care se vaită frângându-și mâinile: Ce-o să iasă din toată harababura asta? Ce se va alege din numele Zrinyi, Hunyadi? Ca și cum aceste nume ar avea nevoie să fie apărate.\nBizuindu-ne pe sentimentul național maghiar, recunoscut la timp de cel mai șovin împărat din Occident, credem că cei șovăielnici și de rea credință se vor convinge că maghiarizarea numelui va realiza o consolidare unică și monolită a societății maghiare, în locul actualei societăți pestrițe.\nII. Cum maghiarizăm numele de familie Alegerea noului nume trebuie să corespundă celui mai rafinat gust lingvistic: să fie impecabil maghiar și să nu lezeze interesele nimănui. Noul nume să fie scurt, cu sonoritate plăcută, ungurească, frumos și lesne de pronunțat chiar și pentru un străin. Se vor evita numele strălucite și de rezonanță istorică, în toate cazurile posibile. Numele nou să fie ușor de recunoscut de orișicine și, de la prima rostire, să se vadă că este unguresc. Numele aiurite, care nu înseamnă nici lae, nici bălaie, să fie evitate. Pen¬tru a înlătura confuziile, nu se recomandă frecventele nume maghiare, ca: Kis (Micu), Nagy (Mare), Fehér (Albu), Fekete (Negru), Kovács (Fieraru), Molnár (Moraru), Szabór (Croitoru), Varga (Cismaru) etc., precum și numele de botez lesne de tradus și de schimbat. În ultimă analiză, fiecare face cum îl taie capul, dar dacă ține să ia nume vechi, să cumpănească mult, pentru a nu cășuna necazuri familiarilor în viață. Dealtfel, bunul simț impune, de pildă, să nu fie adoptate nume ca Batthyány, Hunyadi, Rákóczi, Széchenyi etc., nici nume de națiuni, nici nume nobiliare, ca Bánfi, Vajdafi, Abaffi, Ostaffi etc. Mulți cred că un y la coada unui nume poartă o semnificație nobiliară, dar se înșeală, deoarece acesta poate să arate doar că avem de-a face cu un nume mai vechi. De altfel, nobilimea din județele din partea Ardealului socotește corectă scrierea numelui cu i. Cei care doresc să-și maghiarizeze numele recurgând la scrierea de modă veche dau dovadă de imaginație bolnăvicioasă. La alegerea noului nume recomandăm să se țină seama de următoarele elemente:\nDe locul nașterii, al comunei, al pustei, al câmpiei, al ogorului, al hanului, al uzinei sau, în general, de toponime, la care, prin adăugarea literei i, se va obține un ireproșabil nume maghiar, ca: Aradi, Békési, Csabai, Diószegi, Erdi, Füredi, Gömöri, Haraszti, Ipolyi, Jánosi, Karczagi, Lendvai, Monori, Némedi, Oroszi, Perháti, Romhányi, Selmeczi, Turi, Vári, Zágori etc. Dealtfel, toponimia noastră conține un mare depozit de nume originale de localități cu pronunțarea maghiară atât de bună, încât folosirea lor la alegerea noilor nume este tuturor recomandată cu căldură. Meseriașul sau neguțătorul va proceda în mod corect dacă, pur și simplu, se va numi după meseria sa. Astfel de nume pot fi: Acs (Dulgheru), Asztalos (Tâmplaru), Bányász (Minieru), Cserpes (Țiglaru), Csipkés (Brodeza), Dobos (Toboșaru), Dudás (Gornistu), Ernyös (Umbrelaru), Erszényes (Poșetaru), Faragó (Strungaru), Festö (Boiangiu), Ge1encsér (Căldăraru), Gyertyás (Lumânăraru), Hojós (Corăbieru), Halász (Pescaru), Into (Paznicu), Ihász (Văcaru), Juhász (Ciobanu), Jogász (Juristu), Kömives (Zidaru), Kalapos (Pălărieru), Lakatos (Lăcătușu), Lantos (Lăutaru), Mester (Meșteru), Mészáros (Măcelaru), Nierges (Curelaru), Nyro… (Tundeoaie), Oltó (Grădinaru), Ostoros (Cel ce mână caii cu biciul la poștalioane sau în pustă), Posztós (Postăvaru), Puskás (Pușcașu), Révész (Pilotul), Rajtos (Franjuri), Sütö (Brutar), Szitás (Sitaru), Timár (Tăbăcaru), Udvaros (Curteanu), Utas (Drumețu), Vadász (Vânătoru), Vedres (Tinichigiu), Boltos (Băcanu), Csaplár (Barmanu), Itczés (Cârciumaru), Kalmár (Negustoru), Köblös (Burduhosu), Linsztes (Moraru), Pénzes (Bogătașu), Szatócs (Prăvăliaș), Szattyános (Pielaru), Töszér, Tárnok (Magazioneru) etc. Intelectualii pot să-și ia numele după preocupările lor: Pap (Preotu), Kántor (Cantor, Crâsnic, Dascălu), Tanitó (Învățătoru), Iré (Scriitoru), Katona (Cătana), Tiszt (Ofițeru), Hadnagy (Locotenentu), Bajnok (Campionu), Csatlós (Premilitaru), Fegyveres (Armurieru), Harczos (Luptătoru), Hajdu (Haiduc), Kardhordó (Scutieru), Lándzsár (Lăncieru), Poroszló (Jandarmu), Puttantyos (culegător de vie), Pánczélos (cavaler în zale, Panțâru), Toborzó (Arcanu), Vivó (Scrimeuru), Várnagy (comandant de cetate, Hatmanu), Várör (paznic de cetate), Vezér (Căpetenie), Zászlós (Stegaru), Szoldos (Lefegiu) etc. Îndeletnicirile străbune, pescuitul, vânătoarea, silvicultura, etc., muncile câmpului, ale pădurii, grădinăritul etc. pot furniza un mare număr de nume cu o bună pronunțare maghiară. Astfel: Szántó (Plugaru), Vetö (Semănătoru), Arató (Secerătoru), Kaszas (Cosașu), Gulyás (Văcaru), Kertész (Grădinaru), Cserkész (Cercetașu), Erdész (Păduraru), Gazda (Gazdă), Ör (Paznicu), Csösz (Jitaru, Gornicu), Majoros (Moșier), Szemzö (alegător de semințe), Szedö (Culegător), Cséplö (Batozaru), Hajtó (Gonaciu), Kenyeres (Brutaru), Sajtos (Brânzaru) etc. Cei ce doresc să păstreze amintirea naționalității strămoșilor, pentru nepoții de mai târziu, pot recurge la nume ca: Avar (Avar), Najos (Bavarez), Bolgár (Bulgaru), Cserkesz (Cerchez), Dalmát (Dalmațianu), Horvát (Croatu), Hún (Hun), Görög (Grecu), Jasz (neam din regiunea Tisei), Kún (Cuman, neam așezat între Dunăre și Tisa), Labancz (tagmă militară), Magyar (Maghiar), Német (Neamu), Lengyel (Leahu), Orosz (Rusu), Örmény (Armeanu), Oláh (Valah, Român), Palócs, Szász (Sas), Székely (Secuiu), Tatár (Tătaru), Tót (Slovacu) etc. Blondul poate să ia numele de Blond, cel brunet de Brun, cel ce se crede drăguț, poate să ia numele de Drăguț, cel plăcut, numele de Plăcut, nobilul de Nobil, fericitul de Fericit. Astfel unii își pot lua numele de Aranyos (om de aur), Buzgó (Harnicu), Bánó (Întristatu), Csöndes (Liniștitu), Csinos (Elegantu), Dicsó (Gloriosu), Elmét (Glumețu), Jámbor (Blându), Takaros (Cumpătatu), Termetes (Voinicu) etc., alții pot să-și aleagă numele de Beszédes (Vorbărețu), Vig (Veselu), Virág (Florea), Barák (Prietenar), Ifju (Junele), Oreg (Moșu), Os (Străbunu), Derék (om de nădejde), Dolgos (Harnicu), Fürge (Dibaciu), Jö (Bunu), Jeles (cel foarte bun), Heves (Pripitu), Vitéz (Viteazu) etc. Oricine poate să se adreseze celor trei regnuri ale naturii, după cum urmează: Csóka (Cioară), Farkas (Lupu), Fürj (Potârniche), Hallö (Corbu), Sas (Vultur), Sólyom (Șoimu), Rigó (Privighetoare), Róka (Vulpe), Szarvas (Cerbu), Buza (Grâu), Arpa (Orz), Rózsa (Secara), Fenyö (Bradu), Aczél (Oțelu), Arany (Aurel), Réz (Arămaru), Vas (Fier) etc. Numele se obține după ziua de naștere, după anotimp, după munți, după văi, după ape, după lacuri, după epoci etc. De pildă Szerda (miercuri), Péntek (vineri), Tavasz (primăvară), Nyár (vară), Eszaki (de nord), Déli (de sud, miazăzi), Harmat (rouă), Szél (vânt), Kárpáti (din Carpați), Vágvölgyi (din Valea Vagului), Tisza (Tisa), Balaton, Maros (Mureș), Körös (Criș) etc. Nimeni nu va fi potrivnic dacă cineva își va lua numele de Elsö (primul), Harmös (tretie, al treilea), Négyes (al patrulea) etc. sau ceva asemănător. Numele devine maghiar dacă se adaugă substantivelor sufixul s, as, es, ös, sau verbelor litera ó, ö, cu ajutorul cărora se alcătuiesc nume noi. Astfel verbul kérni (a cere, a ruga) devine Kérö (petiționar, solicitator), de la mérni (a măsura) se ajunge la Mérnö (măsurător), védeni (a apăra) dă Védö (apărător), döntöni (a hotărî) devine Döntö (cel ce hotărăște) sau Aczélos (oțelar), Boros (podgorean), Cserjés (tufăriș), Dinnyés (bostănar), Egres (agriș), Füves (pajiște), Fenyves (brădet), Gyökeres (rădăcinos), Hegyes (vârf), Ijász, Járatos (umblărețul, ulițarni¬cul), Kardos (cel ce poartă sabie), Lombo (arbore secular), Madarász (păsărar), Nótás (cântăreț), Párto (părtinitor), Peres (pârâtor), Rendes (cumsecade), Sodros (șuvoi), Szabados (om liber), Tölgyes (stejar), Tüskés (spin), Ugrós (săritor), Vermes (pivnicer), Zajos (zgomotos) etc. Onomastica ungurească se poate reînnoi dacă, prin traducerea numelor existente, se obține tonalitatea maghiară corespunzătoare. Astfel, din Schiemd derivă Kovács (fierar), din Wagner derivă Bognár (dulgher), din Drechsler derivă Esztergályos (strungar), din Schnitzer derivă Faragó (strungar), din Weber se ajunge la Takács (țesător) etc. Tălmăcirea numelui străin să se facă în așa fel încât să nu trezească în mintea omului senzația că are de-a face cu un nume tradus. Astfel de nume sunt mai rele decât originalele, deoarece nu sunt nici maghiare, nici germane. Nume ca Mayerfi, Mánffi, Keszlerffi etc. nu-s cu nimic mai bune decât Deutschi sau Ofeni etc. Mai bine Buchberger decât Könyvhegyi, căci, la auzul numelor de mai sus, ne dăm seama, fără tăgadă, că avem de-a face cu o traducere străină. Numai atunci ar fi considerat maghiar un astfel de nume, când în țară ar exista o comună cu numele Könyvhegyi. Decât să facem din Ankerschmied, Vasmacskakovácsi (făurar de ancore), sau din Ellenbogen, Könyöki (al cotului), mai bine Mayer să rămână Mayer și Keszler, Keszler. Romancierii noștri Jókai, Jósika, Eötvös, Kemény etc., poeții noștri Petöfi, Arany, Vörösmarty etc., dramaturgii noștri Katona, Szigligeti, Szigeti, Csiky, Dóczi, Rákosi, Tóth etc., istoricii noștri Horvát, Szalay, Varga etc. și, în general, operele scriitorilor noștri reprezintă tot atâtea nume adevărate, cu o bună și frumoasă sonoritate maghiară. Dintr-un astfel de tabel onomastic pot fi alese, cu curaj și din belșug, nume ca Bátori, Béldi, Bárczai, Cserei, Kapuvári, Kárpáti, Madocsai, Perényi, Simonyi, Szécsi, Szentirmai, Telegdi, Ujlaki, Várdai, Zólyomi.  Nu intenționăm epuizarea modalităților corecte de maghiarizare a numelui. Am dorit doar să le amintim pe cele mai importante și mai potrivite, recomandându-le spre a fi urmate. Gustul personal fiind variabil, nu este lesne s-o nimerești la alegerea numelui. Nevoie ar fi de demarcat hotarul păstrării onorabile a numelor vechi. Aici hotărăște îndeosebi bunul simț. Cel ce dorește să ia un nume nou, face bine dacă cere părerea unei persoane de specialitate.\nIII. Îndrumări pentru maghiarizarea numelui În cazul cel mai simplu de maghiarizare a numelui, se scoate certificatul de naștere și actul de rezidență. Despre certificatul de naștere. La maghiarizarea numelui se cere, fără excepție, certificatul de naștere, de botez și de rezidență. Dacă un tată are mai mulți copii, va scoate pentru fiecare câte un certificat de naștere. Așa-numitul certificat de familie nu poate fi folosit la maghiarizarea numelui. Este absolut necesar să se specifice volumul, pagina și numărul de înregistrare în certificatul de naștere. Despre timbru. Pe cerere se aplică un timbru de 50 de creițari, pentru fie¬care persoană adultă, ca și pentru întreaga familie. Dacă în familie mai există un adult, și pentru acesta se va plăti separat 50 de creițari. Conform legii, cu o cerere se pot adresa mai mulți sau chiar o comună întreagă, dar timbrul se plătește pentru fiecare adult în parte. Pe extrasele din străinătate, se adaugă un timbru maghiar de 15 creițari. Cum se face o cerere de maghiarizare. Cererea trebuie să fie scurtă, deoarece maghiarizarea numelui nu necesită justificări. Nu se îngăduie ca, pe lângă iscălitură și adresă, să nu fie trecută în cerere meseria. În orașele cu privilegii regale și în localitățile cu consilii comunale, cererea se adresează consiliului. În localitățile mai mici sau mai mari cererea se adresează și se înaintează prim-pretorului, solicitându-se autorității respective să o trimită cu referat favorabil (prin notar și prin subprefect) Ministerului de Interne. Cel care a întocmit o astfel de cerere, înaintând-o personal autorității competente și cerând în același timp o audiență, va scurta și va accelera prin aceasta întregul procedeu. Rezidență și cetățenie. Potrivit articolului 11,a din volumul XXII, apărut în anul 1886, dreptul de rezidență se obține din localitatea unde solicitantul a stat în ultimii doi ani și a plătit dările. Minorii se bucură fără excepție de dreptul de rezidență în localitatea de domiciliu a părinților. Străinul care timp de cinci ani a locuit în țară, chiar în localități diferite, a plătit impozit și este înscris în registrele electorale beneficiază de cetățenie maghiară. Pe certificatul de rezidență, autoritatea se poate pronunța cu privire la comportamentul moral, procedeu prin care executarea și rezolvarea formelor devine mai lesnicioasă și mai simplă. Dacă cererea este făcută în scris, atunci se va aplica pe ea în mod obligatoriu un timbru de 50 de creițari. (Fö- és sz.-v. pénzügyigazg. 87.708 sz./ III.-1986). Conform ordinului circular nr. 84.829 din 26 septembrie 1896 al Ministerului de Interne, persoanele în serviciul statului nu au nevoie de certificat de cetățenie. În schimb, sunt obligate să-și dovedească calitatea cu un certificat sau o declarație prevăzută cu ștampila șefului lor. Același procedeu este valabil și pentru învățători. Pe cerere se va menționa: Solicitantul este funcționar (învățător etc.) și dovedește calitatea sa de angajat aici. Urmează data, iscălitura și ștampila. Nu se cere certificat special de moralitate. Autoritatea cercetează viața morală a cetățeanului din oficiu și, pe baza datelor, își exprimă părerea. Cum se procedează cu minorii și orfanii. Uneori tatăl îngăduie maghiarizarea numelui fiului său, dar el însuși nu-și schimbă numele. În acest caz este mai simplu ca tatăl să se adreseze în numele minorului. Minorii fără părinți, care își câștigă singuri existența, dovedind aceasta prin certificat, pot cere orfelinatului dovada de majorat. Dacă sunt majori, se pot adresa singuri. Minorii orfani pot, de asemenea, să-și maghiarizeze numele, cu condiția ca mama, ca tutore natural, sau tutorele oficial, să-și dea asentimentul. Și în acest caz este mai potrivit ca tutorele să se adreseze mai întâi, prin cerere netimbrată, la orfelinatul respectiv, solicitând aprobarea acestuia și numai după primirea acordu¬lui și atașarea dovezii, să se treacă la cererea de maghiarizare a numelui. Procedeul se aplică la copiii vitregi, ca și la minorii nelegitimi. Pentru obținerea avizului necesar la schimbarea numelui, cererea se adresează în orașe primăriei, iar la țară, capitalei de județ, adică oficiului prim-pretorului și, numai în baza avizului acestuia, Ministerul Regal de Interne va permite schimbarea numelui. Femeia divorțată poate să ceară maghiarizarea numelui. La cerere, ea trebuie să atașeze hotărârea judecătoriei de gradul III, iar dacă are copii, să atașeze aprobarea orfelinatului pentru ei. Ministerul de Interne nu îngăduie văduvelor să maghiarizeze numele soțului defunct. Cetățenii care trăiesc în străinătate adresează cererile lor corespunzător întocmite, prin autoritățile legale respective sau direct Ministerului Regal de Interne. Locuitorii din Croația și Slovenia se bucură de toate drepturile de cetățenie și pot înainta cererea pe calea autorităților de resort sau direct Ministerului Regal de Interne. Despre nume. Numele este la libera alegere, dar ar fi de dorit să se țină seama de legile limbii și de cele ale modestiei și esteticii etc. Se recomandă solicitarea părerii specialiștilor în această materie. Ministerul Regal de Interne aprobă alegerea noului nume numai dacă se respectă normele scrierii corecte actuale. De aceea cererea de maghiarizare a numelui cu aá, oó, eö, ch, th, ts, ss, ff, y etc. îngreunează procedeul de rezolvare. Cel care își scrie numele altfel decât i-a fost aprobat de Ministerul Regal de Interne nu dovedește bună-credință și săvârșește o greșeală care poate fi pedepsită. Despre decizie. Permisiunea de modificare a numelui se publică de Ministerul Regal de Interne în oficiosul Budapesti Közlöny, care comunică aprobarea către forurile competente, iar aceste foruri anunță pe solicitant și îndeplinesc formalitățile. Publicarea în Budapesti Köslösny are valoare de act oficial. Despre folosirea numelui. Folosirea noului nume este îngăduită numai după publicarea în ziarul oficial. Cine îl întrebuințează înainte de asta, chiar dacă e de bună-credință, săvârșește o greșeală. După aprobare, în schimb, folosirea noului nume nu numai că este legală, ci și obligatorie. Maghiarizarea numelui cu menținerea calității nobiliare. Cel ce ține ca prin maghiarizarea numelui să-și păstreze calitatea nobiliară, se va adresa Majestății Sale, iar dovada descendenței directe o va înainta prin Ministerul Regal de Interne. Calitatea nobiliară trebuie dovedită la Prefectură și numai pe baza unui document complet și corect formulat se poate solicita maghiarizarea numelui, chiar și în ortografia veche. Pe o asemenea cerere se aplică un timbru de 20 de creițari. Maghiarizarea numelui la soldați. Soldații majori, în serviciu permanent, vor înainta pe cale ierarhică o cerere timbrată, la care se anexează certificatul de botez. Pentru minori, tatăl se adresează forurilor militare sau forurilor unde domiciliază. Se recomandă soldaților să-și însușească numele vitejilor maghiari. Nu este nevoie să se facă dovadă specială pentru omologarea noului nume. Este suficientă prezentarea copiei hotărârii ministeriale. Nu este necesar ca noul nume să fie trecut în diplome, acte sau în cartea funciară. În asemenea cazuri, se arată decizia sau copia deciziei. Copiile de pe decizia ministerială le face biroul subprefectului sau consiliul orășenesc.  IV. Date privind istoria maghiarizării numelui Procesul de maghiarizare a numelor în țara noastră este vechi. După eminentul nostru istoric Jakab Elek, sub regele Matei, un mare număr de ostași de naționalitate maghiară și-au maghiarizat numele, numai pentru a-și dovedi credința față de rege și atașamentul față de Unguri. În acest fel, o mulțime de persoane cu sonore nume străine, cu cetățenie maghiară, au ținut să dovedească în mod indubitabil, prin schimbarea numelui, atașamentul lor la națiunea maghiară, Bart (Barbă) devenind Szakál, Kürschner (Blănaru) Szücs, Tischler (Tâmplaru) Asztalos, Kannengiesser (Olaru) Kannagyártó, Weber (Țesătoru) Takács, Salzer (Săratu) Soós, Weiss (Albu) Feher, Schwartz (Negru) Fekete, Raw-Ravius (Flocosu) Szñorños, Goldschmidt (Auriu) Aranyos, Kraus (Dantelat) Fodor, Sattler (Stelaru) Nyerges, Scherer (Frizeru) Nyiró, Kauffmann (Comerciantu) Kalmar.\nNumele de botez dăinuie de la începuturile creștinismului până în prima partea secolului al XIII-lea. În patria noastră, ca și în alte părți, societatea bogată și distinsă își lua numele după cetăți și moșii. Cetățenii și iobagii au început să folosească numele în mod deliberat abia pe la începutul secolului al XVI-lea. În secolul al XVI-lea, în scopul de a menține evidența populației, statele au impus în mod obligatoriu însușirea unui nume de familie. Dar, înainte de a se fi petrecut aceasta, societatea însăși i-a scos în relief pe cei mai distinși reprezentanți ai săi, prin adăugarea sufixului fy (al lui) la numele tatălui. Prin această particulă, au apărut la noi nume ca Geröfy, Pálfy, Péterfy. Același efect se obține la neamurile slave prin adăugarea lui its și vits, cu valoarea lui fy sau cu același înțeles; la neamurile germane, la sași, prin sohn, son, sen; la națiunile latine prin i, la spanioli și la normanzi prin ez și fitz, iar la irlandezi și scoțieni prin Mac și O. Adăugate la numele tatălui, particulele respective arată originea.\nÎn patria noastră, folosirea numelui de familie a devenit obligatorie în secolul al XVI-lea, după cum rezultă din registrele județelor. Prima constrângere în acest sens a săvârșit-o împăratul Iosif al II-lea împotriva Evreilor care țineau cu fanatism la tradițiile lor și nu se hotărau să părăsească obiceiul a adăuga particula ben la numele tatălui. Prin decizia nr. 10.426 din 23 iulie 1787, s-a dispus ca, fără nici o excepție, fiecare evreu să-și ia un nume german și să-l poarte neschimbat toată viața.\nÎn această decizie, par.1 sună astfel: Evreii în toate provinciile trebuie să ia act de faptul că, începând cu 1 ianuarie 1788, sunt obligați să poarte nume de familie, tatăl de familie pentru familia sa, tutorele pentru orfanii săi, celibatarul pentru sine, deoarece nu se află nici sub ocrotirea tatălui, nici a tutorelui, nici în curatelă. Femeile necăsătorite vor primi numele de familie al tatălui, iar cele căsătorite al soțului. Fiecare persoană, fără deosebire, trebuie să-și ia un nume german, pe care nu-l va părăsi toată viața.\nPeste tot și în toate epocile s-a practicat, în patria noastră, schimbarea de nume. Multe familii îmbogățite și-au luat numele după moșia lor. Alții și-au luat nume slovace sau nemțești după denumirea moșiilor lor, iar cei mai mulți și-au modelat numele după pronunțarea populară. (Așa a făcut, de pildă, o ramură a familiei Rudnay din județul Nyitra, care s-a stabilit în județul Trencsén, devenind Rudnyánsky).\nÎmpăratul Francisc, înțelegând însemnătatea evidenței numelui în domeniul instrucțiunii publice, al impozitului și al poliției, a chemat în audiență, în anul 1814, pe cancelarul Curții și i-a cerut să raporteze dacă există, iar dacă nu, să se efectueze neîntârziat această evidență a populației.\nPrimul ordin al împăratului Francisc, din 13 noiembrie 1814, referitor la reglementarea maghiarizării numelui, prevede cu strășnicie ca schimbarea numelui să nu poată fi făcută fără aprobarea autorităților locale și numai în baza unor motive bine întemeiate, ignorarea prezentei hotărâri atrăgând pedeapsa ce se aplică celor ce încalcă ordinele superioare și dispozițiile publice legale. Cu toate acestea, schimbări de nume fără autorizație s-au produs, după cum rezultă din scrisoarea redactată cu propria mână de împăratul Francisc, la 13 aprilie 1815: Dragă Conte Erdödy! La 8 octombrie anul trecut am semnat o ordonanță referitoare la schimbarea abuzivă a numelui în Ungaria. Văd totuși că situația se perpetuează și repet recomandarea mea către cancelaria aulică a Ungariei, pentru a se lua măsurile necesare și a se pune capăt acestui abuz, aplicându-se măsuri legale împotriva celor ce încalcă ordinele mele. Veți da un raport amănunțit asupra măsurilor luate. Viena, 13 aprilie 1815. Franz, m.p.\nLa evidența angajaților, s-a dispus, în temeiul ordonanței, ca Andorth, mare angrosist, domiciliat în această localitate, să-și schimbe numele în Andor; ca Demeter, însărcinat cu evidența, de asemenea domiciliat în această localitate, să devină Dömötör; ca Linczenpolcz, furnizorul Curții, să devină Nyilassy; ca Hollober, expeditorul Curții, să fie Hollóbér, ca Hink să devină Hinká, ca Hoffmann, lăcătuș din Pozsonyi și paznic al palatului, să se numească Hoffmányi, ca Seemann, furnizor al Curții, să fie Zemány, ca Paidl Marchegg să se transforme în Paydly, ca Buzády, cantaragiul sării din Mohács, să devină Buzádfy și König, șeful serviciului de sare din Pozsony, să se scrie Király.\nPentru reglementarea schimbării numelui (adică pentru împiedicarea abuzurilor) s-au emis mai multe ordonanțe, care se păstrează în arhivele statului. Astfel, ordinele din 1815 și 1817, referitoare la greco-catolici, prevăd că sufixele its și vits se pot păstra, cu condiția de a fi folosite în permanență. Spre a se împiedica maghiarizarea arbitrară a numelor germane, s-a emis un ordin circular la 9 mai 1815, cu efect retroactiv, către toate autoritățile, prin care se interzice nu numai schimbarea, ci și modificarea numelui prin adăugarea sau scoaterea unor părți de cuvânt, litere, silabe sau semne.\nPrimele maghiarizări masive ale numelor de familie au avut loc din martie până la finele lunii decembrie 1848 și de la 1 iunie 1849 până la sfârșitul războiului de eliberare. În prima perioadă și-au maghiarizat numele 526 persoane majore, iar în perioada a doua, un număr de 148 de persoane majore.\nGuvernul absolutist, prin ordinul nr.3366 din 1849, s-a grăbit să anuleze legea maghiarizării numelor, dând dispoziții ca cetățenii să-și reia vechile lor nume. Ordinul care a pus în ilegalitate schimbările de nume, dar nu a interzis posibilitatea schimbării lor în viitor, are următorul aspect:\nComunicatul nr. 43\nCătre guvernatorii civili și militari ai Împăratului și Regelui, referitor la schimbările de nume făcute cu aprobarea Ministerului de Interne Maghiar de la 15 decembrie 1849.\nÎn cursul anilor trecuți și în anul curent s-au săvârșit frecvente schimbări de nume, fără ca, pentru aceasta, să fi apărut o aprobare legală anterioară. S-au înre¬gistrat cazuri când unele persoane au fost obligate, contrar voinței lor, să-și schimbe numele.\nPentru ca această chestiune maghiară să se reglementeze, evitându-se încurcăturile în raporturile familiare, pentru asigurarea proprietății particulare, pentru a se acorda posibilitatea celor interesați de a scăpa de abuzurile la care au fost supuși conform ordonanței emise, în acord cu Ministerul Imperial și Regal de Interne, se ordonă, în vederea aplicării în marele Imperiu, următoarele:\nSe declară nule și neavenite directivele date de Ministerul maghiar dizolvat, cu privire la schimbările de nume făcute fără aprobare superioară. Autoritățile sunt obligate ca, în actele oficiale, să treacă în scris adevăratul nume de familie al persoanelor în cauză.\nDe aici înainte, pentru aprobarea schimbării numelui, se va face o cerere prin autoritățile de Stat către Ministerul de Interne Împărătesc și Regal. Se vor înainta aceleași acte doveditoare care au fost necesare potrivit ordinelor anterioare.\nWohlgemuth,\nGeneral adjunct\nDin motive lesne de înțeles, potrivit obiceiului, unii au reluat și folosesc parțial până în prezent vechiul lor nume originar. Cei mai mulți, în schimb, încălcând ordinul, și-au menținut, adică și-au reluat numele maghiarizat, și trăiesc cu el până azi. Ca să se pună capăt acestei inconstanțe, după restabilirea drepturilor noastre constituționale, Comitetul central al Societății de maghiarizare a numelui s-a adresat Ministerului Regal de Interne, spre a lămuri dacă decizia anterioară, cu privire la maghiarizarea numelui, își mai păstrează valabilitatea. La care, Alteța Sa Ministrul de Interne, prin ordinul nr. 105.265 din 11 noiembrie 1897, a aprobat în principiu valabilitatea maghiarizării numelor din anii 1848 / 1849, însă, de la caz la caz, partea interesată trebuie să formuleze o nouă cerere.\nRăspândirea maghiarizării numelui n-a putut fi oprită prin ordonanța din 15 decembrie 1849, dată de către guvernatorii civili și militari ai Împărăției și Regatului și, în 1850, împuternicitul împărătesc și delegatul civil, prin ordinul 3724/G, articolul a, constrânge la respectarea dispozițiilor anterioare și, în acest scop, emite un nou ordin către autoritățile judiciare ale țării, cu următorul conținut:\nÎnțelegând că numărul cererilor de schimbare a numelui de familie, chiar fără vreo justificare sau un temei bine determinat, crește din zi în zi, și ținând seama de legea nr. 2905 / G din 27 noiembrie anul anterior, sunt nevoit ca, de acum înainte, să pretind ca cererile de schimbarea numelor patronimice – pe cale de verificare de către autoritățile politice competente – să conțină răspuns la următoarele probleme: Dacă petiționarul este de origine nobiliară și dacă există vreo familie care mai poartă același nume și, în caz afirmativ, dacă are de obiectat ceva. Dacă schimbarea numelui are o justificare temeinică. Toate cererile care nu îndeplinesc aceste condiții se vor respinge neîntârziat.\nDrept urmare acestui ordin, din 1853 până la sfârșitul anului 1859, s-au făcut numai nouă schimbări de nume și patru maghiarizări. În 1854, jandarmul Weisz Márton, domiciliat în Buda, și-a maghiarizat numele în Fejér (Albu); în 1857, pietrarul Goldberger Ferencz din Pesta și-a maghiarizat numele în Hagyei (Munteanu); Oppenheim Alajos, gestionar de magazin din Pesta, domiciliat în Buda, devine Oppodi; în 1858, și Guttmann Mihály, funcționar la primăria din Kassa își schimbă numele în Bányai. În 1851, Helley Ferencz, cu domiciliul în Pozsonyi, și-a schimbat numele din maghiară în germană, devenind Helly, și tot atunci Szarvassy Frigyes, domiciliat în Pesta, a devenit Gans. În 1855, Boskovits Leó, negustor în Pesta, a devenit Bunger; în 1856, Graf Simon, domiciliat în Pesta, mutat la Buda, s-a transformat în Stern; în 1854, Negyelszki Lórincz din Sopron, maior pensionar, și-a schimbat numele în Niedzielsky; în 1853, contele Pálffy Ferencz, funcționar la Ministerul de Interne, și-a luat numele de Lipót Daun-Pálffy; în 1854, Pfeffersamen Aron, calfă de neguțător din Pesta, a devenit Pfeffermann; în 1858, Ribaud Francziska din Pozsonyi a devenit Flette și tot atunci soldatul Schwartz Márkus din Kassa a devenit Tolvetzky. Amintim totodată că, în 1860, Rényi Rudolf, șeful cărții funciare din Kassa, și-a schimbat numele în Schreiner, iar autoritățile din Sopron 1-au obligat pe Egerváry József, nume ilegal luat, să revină la vechiul său nume, Mausperger.\nPe măsura evoluției vieții noastre constituționale, începând cu anul 1861, s-a redeșteptat tendința de maghiarizare a numelui, iar mișcarea patriotică i-a dat un puternic imbold. 213 nume noi au fost adoptate în 1861 și 332 de nume noi în 1862.\nDe la această dată, maghiarizarea numelor a devenit mai lentă și mai greoaie. Se știe că, până în 1850, în țara ungurească nu exista timbru și, după prima lege provizorie a timbrului (intrată în vigoare la 1 octombrie 1850), fiecare cerere înaintată autorităților s-a timbrat obligatoriu cu un timbru de 15 creițari. Legea provizorie a timbrului a suferit modificări în 1862 și, după articolul 43, aliniatul 1 (intrat în vigoare la 1 ianuarie 1863), valoarea timbrului pentru schimbarea numelui s-a stabilit la 5 forinți. Prin această majorare procesul de maghiarizare a numelor a înregistrat o scădere. În anul 1863 s-a atins cifra de 130, în 1864 s-a ajuns la 83, în 1865 la 67 și în 1866 la 72. După inventarul Ministerului de Interne, aprobările pentru schimbarea numelui date de autoritățile locale, de la 1853 la 1867, sfârșitul lunii februarie, arătau astfel: 1853-1; 1854-5; 1855-1;1856-1; 1857-2; 1858-3; 1859-0; 1860-2; 1861-213; 1862-332; 1863-130; 1864-83; 1865-67; 1866-72;1867 până la sfârșitul lui februarie-21. Total = 933.\nMaghiarizările de nume cu i sau cu y s-au făcut adeseori fără gust, ca: Zabhegyi (vârful orzului), Helyettesi (al locțiitorului), Tollhoni (al lui Tollhon), Iramfi (copilul iuțelii) etc. Se întâlnesc, în schimb, și dintre cei care au luat nume cu frumoasă rezonanță maghiară. Astfel: Karikás (rotofeiul), Biró (jude), Bodor, Pogány (păgân), Bognár (dulgher), Pásztor (pastor, popă), Nemes (nobil), Keve (cute), Sipos (fluier), Sulyok (greoiul), Boda, Rudas (oișteanu), Kún (neam așezat între Dunăre și Tisa), Küzdö (luptătorul), Sass (vultur), Csengö (sonerie) etc.\nFamilia Trsztyenszky din Nyiregyháza, cu cei șaptesprezece membri, și-a schimbat numele în Nádasi, iar familia Reményi, cu cei nouă membri ai săi, și-a schimbat numele din Hoffmann. Cu privire la ocupații și câștiguri, cei mai mulți dintre noii maghiarizați fac parte din corpul funcționarilor. Între aceștia numărăm subprefecți, primari, notari principali, secretari ai prefectului, notari, judecători etc. Familia nobilă Ullmann din județul Bihor și-a schimbat numele în Szitányi.\nCele 933 schimbări de nume efectuate între 1853 și 1867, categorisite după venituri și ocupații, arată astfel la sfârșitul lunii februarie: Funcționari-151; Meseriași-99; Comercianți-80; Preoți, profesori, învățători-75; Medici-57; Elevi-48; Avocați-40; Moșieri-39; Ingineri-19; Farmaciști-16; Proprietari de restaurante-15; Soldați-9; Alții, probabil intelectuali-39 etc.\nDupă desemnarea, în 1867, al celui de al doilea minister maghiar responsabil, maghiarizarea numelui a luat un nou avânt și mulți cetățeni veritabili s-au grăbit să-și exprime deschis, pe această cale, satisfacția patriotică. De atunci, Ministerul de Interne Imperial și Regal a pregătit, la fiecare jumătate de an, cu regularitate, o listă oficială cu privire la schimbările de nume, expediind exemplarele multiplicate la serviciul subprefecturilor județene și la consiliul orășenesc, în scopul de a ține la zi oficiile stării civile cu schimbările de nume, spre a fi înregistrate și a se găsi în permanență urma lor. După aceste publicații, la câte o jumătate de an, evoluția schimbărilor de nume, de la începutul lunii martie 1867, până la sfârșitul anului a 1880, a fost următoarea: 1867 martie – 1868 sfârșitul anului – 522;1869 – 217; 1870 – 163; 1871 – 145; 187 – 134; 1873 – 140; 1874 – 139; 1875 – 175; 1876 – 152; 1877 – 193; 1878 – 191; 1879 – 213; 1880 – 293. Total = 2.677.\nÎn viața noastră constituțională, mișcarea a luat o deosebită amploare în anii 1861 și 1862, precum și în anii 1867 și 1869, încât numărul maghiarizărilor a crescut tot mai mult. Și după această dată, cu o variație mai mică sau mai mare, maghiarizarea numelui a continuat, deoarece societatea și ziarele s-au interesat mereu de acest proces, dar a lipsit mâna care, pe de o parte, să îndemne și să țină treaz interesul public pentru maghiarizarea numelui, iar, pe de altă parte, să ajute la realizarea practică a acestui proces.\nÎn Szegedin (locul de naștere al autorului), unde apare ziarul (Szegedi Hiradé), autorul a făcut apel pentru întâia oară (nr. 10 din 24 ianuarie 1872) la evreime, în scopul masivei ei maghiarizări. El s-a referit la ordinul ilegal al împăratului Iosif al II-lea din 23 iulie 1787, prin care aceștia au fost forțați să-și ia nume germane și le-a atras atenția că a sosit vremea exprimării sentimentelor maghiare, a dărâmării acelui zid al rușinii ridicat de împărat cu de la sine putere spre a-i despărți de concetățeni și de a-și dovedi pe această cale atașamentul ferm la națiunea maghiară.\nAcest apel a găsit un răsunet favorabil în rândul evreimii și în presa cotidiană, dar nici de data aceasta n-a pornit o mișcare mai amplă, deoarece a lipsit un aparat executiv, angajat în îndeplinirea operațiilor de maghiarizare a numelor. Totuși, sămânța a fost aruncată și, privind cifrele de mai sus, putem constata că numărul numelor maghiarizate a sporit în mod lent, dar hotărâtor.\n","date":"15-02-2008","img":"https://axaneamului.ro/posts/magazine/axa-i/3/cum-sa-maghiarizam-numele-de-familie/images/0.jpg","permalink":"https://axaneamului.ro/posts/magazine/axa-i/3/cum-sa-maghiarizam-numele-de-familie/","series":["AXA ANUL I"],"tags":["maghiarizare","nume"],"title":"„Cum să maghiarizăm numele de familie”","youtube":""},{"author":"Florin Stuparu","categories":["Oglinda vremii"],"content":"„Și – după cum proorociile arătau fariseilor și saducheilor că Hristos venise, ei necrezînd – tot așa și astăzi: în timp ce semnele arată că vom intra în epoca lui Antihrist, omenirea doarme liniștită” (Dimitriu Scartsiuni).1\nÎn marea Sa purtare de grijă, Dumnezeul a toate și Ziditorul nostru nu ne-a lăsat întru necunoștință, precum sîntem plecați să credem cei mai mulți dintre noi. Astfel, prin aleșii Săi purtători de Duh Sfînt, ne-a învățat întreaga istorie, de la ce a fost întru începuturi și pînă la ce va fi cînd ne vom întoarce la El întru viața cea de veci. Și toate acestea au fost cuprinse într-o singură carte – numită chiar Cartea („Biblia”), fără început și fără sfîrșit – adică în Sfînta Scriptură a Vechiului și Noului Testament.\nDeci ce ne spune Biblia? – după o împărțire a faptelor care ne este folositoare pentru acest cuvînt. Întîi de toate, ne amintește ceea ce sîntem din fire: niște făpturi cu totul și cu totul deosebite de celelalte, singurele aduse întru ființă cu suflarea gurii lui Dumnezeu (Facerea 2:7) și „după chipul și asemănarea Lui” (Facerea 1:27). Ce înseamnă aceasta? Că Făcătorul a toate ne-a zidit liberi și nemuritori, pentru a ajunge la o vreme, prin înfiere, dumnezei după dar, după cum e scris: „Căci Eu am zis: Toți sînteți dumnezei și fii ai Celui prea înalt” (Psalm 81:6). Apoi, Cartea Facerii ne istorisește căderea omului din firea sa, prin neascultare și mîndrie, înrobirea de bună voie față de Satana (cel căzut mai înainte din firea sa) și începutul pribegiei omenirii într-o lume a suferinței și mai ales a lipsei de nădejde că se va putea răscumpăra vreodată de sub stăpînirea celui rău. Căci, într-adevăr, ce ar fi putut da omul pentru a-și dobîndi înapoi liberarea de tirania morții și a diavolului? Și atunci Dumnezeu, în nespusa Lui iubire de oameni, a hotărît să i-a datoria omului față de diavol asupra Sa și să o plătească omenește.2 Dar cum? Întrupîndu-Se El Însuși, prin Persoana Fiului, întru un om asemenea nouă, dar fără de păcat, deci întru un nou Adam. Și, pentru ca oamenii să poată primi acest înfricoșător pogorămînt, a vestit dinainte, timp de multe veacuri, nepovestita întrupare a Hristosului („Unsului”) Său, prin Prooroci. Cuvintele acestora, insuflate de către Sfîntul Duh și cuprinse în toate cărțile proorocești ale Vechiului Testament, s-au împlinit odată cu negrăita naștere din Fecioara a Dumnezeu-Cuvîntului. Nașterea Mîntuitorului, propovăduirea Sa, răscumpărarea omenirii prin moartea și învierea Sa, toate acestea sînt cuprinse în Evanghelii. Mai departe, Faptele Apostolilor cuprind întoarcerea firii omenești la Tatăl, prin înălțarea lui Hristos Iisus la cer, și înființarea, prin pogorîrea Sfîntului Duh, a Bisericii, adică a adunării celor care se împărtășesc de Hristos-Dumnezeu prin Sfintele Taine, și mai ales prin Sfînta Taină a Împărtășirii cu trupul și sîngele Său. De acum, prin Sfînta Taină a Botezului și apoi prin celelalte, orice om a căpătat puterea de a-și cîștiga mîntuirea, adică de a ieși de sub robia Satanei și a se întoarce la ascultarea lui Dumnezeu, al cărui fiu după dar ajunge prin împărtășirea cu Fiul „cel întîi născut între mulți frați” (Romani 8:29)3.\nDar aceasta a însemnat totodată și începutul războiului dintre Satana și Biserica lui Hristos, căci diavolul nu-și poate primi înfrîngerea fără să încerce „a-i pierde, de va fi cu putință, și pe cei aleși” (Matei 24:24). Mai ales că el știe prea-bine că și-a pierdut puterea pe care o avea înainte de răscumpărarea omenirii prin Cruce, încît răstimpul domniei lui asupra acestei lumi a păcatului s-a scurtat iar vremea judecării sale de către Hristos, întru a doua Lui venire, se apropie cu fiecare zi ce trece. Și, pentru ca Biserica să poată duce fără teamă acest război, Purtătorul de grijă a toate a dat Apostolilor o proorocie, în care mai înainte vestește pătimirile Bisericii, pînă la biruința ei desăvîrșită asupra „șarpelui celui de demult” (Apocalipsa 12:9), atunci cînd Hristos-Dumnezeu Se va pogorî în slavă, ca Împărat și Judecător, va reînnoi lumea, îl va doborî pe diavol împreună cu toți ai lui întru focul cel nestins și îi va aduce lîngă Sine pe toți ai Săi întru viața cea fericită. Astfel, se va încheia istoria pricinuită de greșeala Evei și a lui Adam, și va începe o alta, pe care nu o putem decît bănui. Iar proorocia aceasta, pusă în scris, se numește Apocalipsa (adică „descoperirea”) Sfîntului Ioan Teologul, ultima carte cuprinsă în canonul Noului Testament.\nDescoperirea ce i s-a dat Sfîntului Ioan Teologul este (în cea mai mare parte) răspunsul la o întrebare firească, aceea pusă de ucenici: „Spune-ne (…) cînd vor fi acestea și care este semnul venirii Tale și al sfîrșitului veacului?” (Matei 24:3). La care Mîntuitorul le-a răspuns: „De ziua și de ceasul acela nimeni nu știe, nici Îngerii din ceruri, nici Fiul, ci numai Tatăl” (Matei 24:36). Căci Dumnezeu-Fiul le știe pe toate, deci și cînd va fi sfîrșitul. Ca om însă, nu știe aceasta, fiindcă firii omenești nu i-ar folosi.4 Și tot Mîntuitorul ne spune de ce: ca să fim cu grijă: „Privegheați deci, că nu știți în care zi vine Domnul vostru. Aceea cunoașteți: că, de-ar ști stăpînul casei la ce strajă din noapte vine furul, ar priveghea și n-ar lăsa să i se spargă casa. De aceea, și voi fiți gata, că Fiul Omului va veni în ceasul în care nu gîndiți” (Matei 24:42-44).\nAșadar, Mîntuitorul nu dezvăluie „ziua și ceasul”. În schimb, spune semnele după care vom cunoaște vremea sfîrșitului și a celei de a doua Sa veniri, între care este acesta: „Se vor ridica hristoși mincinoși și prooroci mincinoși și vor da semne mari și chiar minuni, ca să-i amăgească, de va fi cu putință, și pe cei aleși” (Matei 24:24). Și, într-adevăr, hristoși mincinoși, adică anti-hriști, au fost mulți, de la Simon Magul5, care se numea pe sine „puterea cea mare a lui Dumnezeu”, și pînă la „înlocuitorii («vicarii») de Dumnezeu”, papii Romani apostați. Iar Antihristul cel mare, în vremea căruia se va petrece sfîrșitul, este proorocit de Mîntuitorul prin Pavel, care zice că Hristos nu va veni a doua oară „de nu va veni mai întîi apostasia și de nu se va descoperi mai întîi omul păcatului, fiul pierzării, potrivnicul, care se va înălța mai presus de tot ce Se zice sau Se cinstește ca Dumnezeu, încît să șadă el în Biserica lui Dumnezeu ca Dumnezeu, arătîndu-se pe sine-și că este Dumnezeu” (2 Tesaloniceni 2:3, 4).\nDeci cine va fi Antihristul? Acel „Mesia”, văzut de Iudei ca împărat pămîntesc, sub al cărui sceptru ei ar urma să refacă o așa-zisă „împărăție a lui David” și, mai tîrziu, să stăpînească lumea. Pe Antihrist l-au vrut Iudeii de la bun început, și de aceea „L-au ucis [pe Hristos] din mînie și dezamăgire, căci El propovăduia ca să audă toți: «Împărăția Mea nu e din lumea aceasta!» (Ioan 18:36). Hristos nu S-a învoit să fie împărat pămîntesc, cum ar fi vrut Satana (Matei 4:5-7) și cum își închipuiau acum Iudeii. Aceasta era destul ca să umple inima lor de ură și mîinile lor de unelte ucigătoare. De atunci, ei îl așteaptă pe «Mesia al lor», așadar un împărat a toată lumea, care este Antihrist, căruia îi pregătesc drumul. […] Din clipa în care Evreii, care-L așteptau pe Mesia, L-au răstignit pe Dumnezeu-omul Hristos, a început numărătoarea inversă pentru venirea lui Antihrist” (DIM). El este acela despre care Hristos a spus: „Eu am venit în numele Tatălui Meu și voi nu Mă primiți; dacă va veni altul în numele său, pe acela îl veți primi” (Matei 5:43). Pînă la pogorîrea Sfîntului Duh, înșiși ucenicii L-au asemuit pe Hristos cu Antihristul, întrebîndu-L: „Doamne, oare în anul acesta vei așeza Tu la loc împărăția lui Israil?” (Faptele Apostolilor 1:6).6 Antihristul este „hristosul” așteptat de „Hiliasm” („Milenarism”, erezie iudaică). Acesta e cel în care Iudeii și toți cei lepădați de la credință (dar și păgînii) își pun nădejdea că va împărăți în această lume „o mie de ani”, făcînd din acest pămînt al patimilor, al suferinței și al fărădelegii, stăpînit de diavolul, un „rai” în care toți să poată trăi în păcat mai departe, netemători de marea judecată ce va fi, la care nimeni nu vrea să se înfățișeze (și pe bună dreptate, conștiința spunînd fiecăruia că va fi osîndit).\nDe-a lungul vremii, mulți au fost socotiți antihriști: de la Nero sau papa romano-catolic7 pînă la Stalin și Hitler.8 Dar semnele venirii Antihristului cel mare încep să se întrezărească abia în vremurile mai noi, cînd umanismul, cinstirea idolatră a omului, a ajuns atot-stăpînitor. Să ne plecăm luarea aminte la cîteva dintre aceste semne, între care cel dintîi este apostasia, lepădarea obștească, într-un fel sau altul, de Hristos.9\n1.a. Apostasia: ateismul materialist „Antihrist este numit cel care nu va primi și nici nu va mărturisi dumnezeirea lui Hristos. Astfel, antihriști sînt mulți: «Mulți antihriști s-au arătat» (1 Ioan 2:18). Aceștia sînt ateii, care s-au lepădat de legea dumnezeiască. Așadar, antihriști sînt mulți, dar Antihrist este unul singur. Antihriști s-au arătat de cînd a venit Hristos pe pămînt și pînă astăzi între noi; Antihrist însă nu a venit” (DIM). Acum însă, lepădarea de Dumnezeu și cinstirea omului ca dumnezeu e semnul cel mai vădit că omenirea e pregătită să-l primească pe Antihrist. Și aceasta s-a văzut limpede odată cu ateizarea întregii lumii, prin revoluțiile zise „comuniste”, care au lovit întîi de toate în Ortodoxie (revoluțiile bolșevice din Rusia, România, Bulgaria și Serbia), dar și în erezia papistașă (războiul civil spaniol, revoluțiile marxiste din America centrală și de sud) și în păgînisme (revoluția atee a lui Enver Hodja din Albania musulmană). Ateizarea a fost însă doar întîiul pas al marii apostazii, avînd ca scop ștergerea din mințile oamenilor, întîi de toate, a sfintelor dogme (adică a adevărurilor neschimbate) ale adevăratei credințe în Hristos-Dumnezeu. Și, înaintea tuturor, a dogmei întrupării. Iată ce spune despre aceasta Cuviosul Iustin Popovici:\n„Piscul adevărului este acesta: cel ce nu recunoaște întruparea lui Dumnezeu, a Dumnezeu-omului Iisus Hristos, nu este mădular al Bisericii. Mai mult: este un antihrist.\nAceastă măsură fără greș o binevestește sfîntul și purtătorul de Hristos văzător de Dumnezeu și cunoscător al tainelor, Ioan Teologul: «Iubiților, să nu credeți la tot duhul, ci cercați duhurile de sînt de la Dumnezeu, căci mulți prooroci mincinoși au ieșit în lume. Întru aceasta să cunoașteți Duhul lui Dumnezeu: tot duhul care Îl mărturisește pe Iisus Hristos că a venit în trup este de la Dumnezeu; și tot duhul care nu Îl mărturisește pe Iisus Hristos că a venit în trup nu este de la Dumnezeu. Și acela este al lui Antihrist, despre care ați auzit că va veni și care acum este deja în lume» (1 Ioan 4:1-3; 2:22; 1 Corinteni 12:3).\nÎn fapt, toate duhurile care locuiesc lumea noastră pămîntească sau care trec prin ea se împart în două soiuri: în cele de la Dumnezeu și în cele de la diavol. De la Dumnezeu sînt acelea care recunosc și mărturisesc că Iisus este Cuvîntul lui Dumnezeu întrupat, Mîntuitor și Domn; iar de la diavol, cele care nu recunosc aceasta. Toată «filosofia»10 diavolului stă în aceasta: a nu-L recunoaște pe Dumnezeu în lume; a nu recunoaște prezența Lui în lume; a nu recunoaște întruparea, înomenirea Lui în lume.[…]\nAceasta este în fapt filosofia lui Antihrist, care vrea cu orice preț să-L înlocuiască pe Hristos și să-I ia locul în lume și în om. Sînt nenumărați înainte-mergătorii lui Antihrist, mărturisitorii și credincioșii lui în lumea omenească de-a lungul veacurilor: «tot duhul»; iar duhul poate fi persoană, sau învățătură, sau idee, sau gînd, sau om, sau Înger, sau diavol. Și toată învățătura, toată persoana, toată ideea, tot gîndul, tot omul care nu recunoaște că Iisus este Dumnezeu și Mîntuitor, Dumnezeu întrupat și Dumnezeu-Om, își are obîrșia de la Antihrist, este a lui Antihrist. Iar astfel de persoane, și învățături și idei au existat chiar de la începutul arătării Domnului Hristos în lume. Pentru aceasta și zice sfîntul cunoscător al tainelor despre Antihrist: «și acum este». Orice om, orice idee din lume care Îl tăgăduiește pe Dumnezeu-omul Hristos și Biserica Lui este de la Antihrist. Plăsmuitorul oricărei ideologii anticreștine, în chip nemijlocit sau mijlocit, este Antihrist.\nÎn fapt, toate ideologiile se pot reduce la două feluri: acelea care sînt pentru Hristos și acelea care sînt pentru Antihrist. În cele din urmă, omul se găsește în lumea aceasta pentru ca să dezlege o singură problemă: dacă este cu Hristos sau împotriva lui Hristos. Și orice om – fie că vrea, fie că nu – numai asta face: dezleagă problema aceasta, această a-tot-problemă. Și fiecare dintre noi este sau iubitor de Hristos, sau luptător împotriva lui Hristos, a treia cale nu este. Da, omul este închinător al lui Hristos sau este închinător al diavolului, a treia cale nu există” (IUS).\nAteismul comunismului a fost lepădat în clipa în care își atinsese țelul: alungarea lui Hristos-Dumnezeu din inima omului Ortodox, și înlocuirea lui cu omul ca idol.11 Iar acum pasul al doilea este propovăduirea unei credințe înșelate, umaniste, care amestecă Ortodoxia nu numai cu ereziile creștine, dar și cu iudaismul și cu toate păgînismele. Numele acestei înșelări este:\n1.b. Ecumenismul apostat Să vedem ce spun despre acesta cîțiva dintre Sfinții Părinți ai vremii noastre. De pildă, același Cuvios Iustin Popovici:\n„Ecumenismul e numele de obște pentru creștinismele mincinoase, pentru «Bisericile» mincinoase ale Europei Apusene. În el se află cu inima lor toate umanismele europene, cu papismul în frunte; iar toate aceste creștinisme mincinoase, toate aceste «Biserici» mincinoase, nu sînt nimic altceva decît erezie peste erezie. Numele lor evanghelic de obște este acela de «atot-erezie» (pan-erezie). De ce? Fiindcă, de-a lungul istoriei, feluritele erezii tăgăduiau sau sluțeau anume însușiri ale Dumnezeu-omului Domnului Hristos, în timp ce ereziile acestea europene Îl îndepărtează pe Dumnezeu-omul în întregime și-L pun în locul Lui pe omul european. În această privință nu e nici o deosebire esențială între papism, protestantism, ecumenism și celelalte secte, al căror nume este «legiune»” (IUS).\nAlte lămuriri aduce Cuviosul Serafim Rose:\n„Ecumenismul este erezia care se întemeiază pe credința că nu există de fapt o Biserică văzută a lui Hristos și că structura sa vizibilă la nivelul societății umane se formează deabia acum, prin eforturile universaliste ale Ecumenismului de a uni toate «Bisericile creștine» (și chiar pe cele necreștine) într-o unică Biserică mondială. Natura însăși a Ecumenismului este aceea de a creea în sufletele adepților săi anumite atitudini spirituale care, cu timpul, să producă o «pietate» și o «spiritualitate» tipic ecumeniste. […] Dar – urmează Părintele Serafim – dacă nici una dintre «Bisericile» actuale nu poate pretinde că este «adevărata Biserică» a lui Hristos, atunci o amestecare a lor nu va duce nici ea la alcătuirea acestei Biserici unice. Și, dacă toate aceste «Biserici creștine» nu există decît în măsura în care se pot raporta una la cealaltă, atunci nici o însumare a lor nu va putea rezulta într-o «Biserică» absolută, căci o atare însumare va trebui și ea să se raporteze la alte organizații «religioase». Și iată cum ecumenismul «Creștin» nu va putea să sfîrșească decît în sincretismul unei religii mondiale. […] Dăm cîteva exemple care indică liniile de dezvoltare a Mișcării Ecumenice din afara Creștinismului:\nPe 27 iunie 1965, s-a convocat la San Francisco o conferință religioasă pentru pacea mondială, cu ocazia aniversării a 20 de ani de la înființarea unei filiale a ONU în acel oraș. În fața unui public de 10000 de persoane, reprezantanți ai religiilor hindusă, budistă, musulmană, mozaică, protestantă, catolică și ortodoxă au ținut cuvîntări despre «fundamentarea religioasă» a noțiunii de «pace mondială», iar un cor «interconfesional» de 2000 de voci a intonat imnuri religioase aparținînd tuturor denominațiunilor. În 1969, într-o declarație oficială a Bisericii Grecești din America s-a afirmat: «Credem că Mișcarea Ecumenică, chiar dacă a luat naștere în sînul Creștinismului, trebuie să fie o mișcare a tuturor religiilor care își dau mîna.» The Temple of Understanding (Templul Înțelegerii), o fundație americană inițiată în 1960 ca un fel de «asociație a religiilor unite», cu scopul de «a clădi Templul simbolic în diferite colțuri ale lumii» (doctrina Francmasoneriei), a ținut pînă în prezent mai multe conferințe «la vîrf». (În Comitetul Internațional al Templului era membru și Mitropolitul Emilianos, din patriarhia Constantinopolei.) La prima dintre ele, organizată la Calcutta, în 1968, Trapistul Thomas Merton a declarat: «Sîntem deja în unitate. Ceea ce trebuie să redobîndim însă este unitatea primordială.» La cea de a doua conferință (Geneva, 1970), s-au întîlnit 80 de reprezentanți a zece religii, pentru a discuta probleme precum: «Proiectul de creare a Comunității Mondiale a Religiilor», iar pe 2 aprilie, la Catedrala Sfîntul Petru a avut loc o slujbă religioasă supraconfesională «fără precedent», descrisă de pastorul Protestant Babel [chiar așa! – n. m.] ca fiind «un eveniment epocal în istoria religiilor». De asemenea, «credincioșii tuturor religiilor au fost invitați să coparticipe la cultul aceluiași dumnezeu; slujba s-a încheiat cu rugăciunea «Tatăl nostru».\nAșadar, «conferințele la vîrf» oferă delegaților Ortodocși ocazia să intre în dialoguri care duc la «crearea unei comunități mondiale a religiilor», care «grăbesc realizarea visului de pace și de înțelegere al omenirii», potrivit filosofiilor întemeiate de Vivekananda, Ramakrishna, Gandhi, Switzer. La începutul anului 1970, Consiliul Mondial al Bisericilor a finanțat Conferința de la Ajaltoun (Liban) dintre Hinduși, Budiști, Creștini și Musulmani, care a fost urmată de o conferință la Zurich, unde 23 de «teologi» ai CMB au declarat necesitatea «dialogului» cu religiile necreștine.\nÎn 1979, la întîlnirea Comitetului Central al CNB de la Addis Abbeba, Mitropolitul Georges Khodre al Beirutului (Biserica Ortodoxă a Antiohiei) i-a șocat pînă și pe Protestanți, cînd i-a urgentat pe Creștini să «investigheze viața de autentică spiritualitatea a celor nebotezați» și să-și îmbogățească experiența cu «comorile ce se află în sînul comunității religioase universale».  BIBLIOGRAFIE:\n  (AVE): EPISCOP AVERCHIE TAUȘEV, Marea apostazie, Mănăstirea Slătioara, 1999 (DIM): DIMITRIU SCARTSIUNI, Profeții despre Antihrist, Atena, 1991 (IGN2): SFÎNTUL IGNATIE BRIANCIANINOV, Cuvînt despre moarte, Ed. Ileana, 1997 (IOA): SFÎNTUL IOAN GURĂ DE AUR, Puțul și Împărțirea de grîu, Bunavestire, 1995 (IUS): Sfîntul IUSTIN POPOVICI, Biserica Ortodoxă și Ecumenismul, Mănăatirea Sfinții Arhangheli-Petru Vodă, 2002 (NIL): SFÎNTUL NIL ATHONITUL, Minuni și vedenii, Sfîntul Schit al Sfîntului Vasile cel Mare – Sfîntul Munte Athos, 1935 (SER1): CUVIOSUL SERAFIM ROSE: Cartea facerii, crearea lumii și omul începuturilor, Sofia, 2001 (SER2): CUVIOSUL SERAFIM ROSE, Ortodoxia și religia viitorului, Chișinău, 1995   Note 1 În (DIM), vezi lista abrevierilor în bibliografia de la sfîrșit.\n2 S-a pus întrebarea de ce Dumnezeu nu l-a liberat pe om din robia celui viclean folosindu-Și atot-puternicia Sa? Din cel puțin două pricini. O dată, pentru că Dumnezeu nu este doar atot-iubitor, dar e și tot atît de drept, încît nu încalcă nici măcar dreptul cîștigat de diavol asupra omului. Căci, într-adevăr, Satana i-a amăgit pe Eva și pe Adam, dar nu i-a silit la păcat, ci ei înșiși, din voia lor, au călcat acea singură poruncă dumnezeiască: să nu încerce răul. Apoi, dacă Dumnezeu i-ar fi liberat pe oameni cu sila din robia Satanei, aceștia ar fi urmat să păcătuiască, fiindcă nu ar mai fi avut răgaz de pocăință, la care se ajunge tocmai prin răbdarea necazurilor, durerilor și a morții.\n3 Ceea ce trebuie înțeles așa, după Teofilact: „Hristos este «întîi născut între mulți frați» după iconomia întrupării, căci după dumnezeire nu este întîi născut, ci unul singur născut. Și El este cu adevărat întîi născut iar noi sîntem frați ai Lui, fiindcă trupul omenesc luat de El a fost uns cu venirea a-tot ungătorului Dumnezeu, precum a zis Teologul Grigorie, și s-a făcut pîrgă a noastră, astfel încît, întru Hristos, s-a sfințit osîndita noastră fire. Iar Sfîntul Grigorie al Nissei zice că «Hristos S-a făcut «întîi născut între mulți frați» mai cu deosebire prin botez. Fiindcă mai întîi El Însuși S-a născut din apă, nașterea aceasta fiind moșită de către Porumbel, și astfel i-a făcut frați ai Săi pe cei împărtășiți și ei de o asemenea naștere, El fiind întîi născut între cei născuți după Dînsul din apă și din Duh» (în cuvîntul al treilea împotriva lui Evnomie)” (în tîlcuirea la epistola către Romani a lui Pavel).\n4 Stihul de mai sus din Evanghelie are nevoie de tîlcuire, și iată ce zice despre aceasta Teofilact: „Aici, Domnul îi învață pe ucenici să nu caute a afla cele care covîrșesc mintea omenească. […] Dacă ar fi zis: Eu știu, dar nu vreau să vă spun! – ei s-ar fi mîhnit, socotindu-se neluați în seamă de El. Iar zicînd că «nici Fiul nu știe, ci numai Tatăl, îi oprește de a mai întreba». […] Dar că El știe cu adevărat și ceasul și ziua este arătat din multe altele, căci spune: «Toate cîte are Tatăl, ale Mele sînt» (Ioan 16:15; 17:10). […] Căci nu ne este de nici un folos să știm cînd va fi sfîrșitul, ca să nu ne lenevim, căci această necunoaștere ne ține în trezvie” (în tîlcuirea la Matei).\n5 Simon Samarineanul, despre care se vorbește în Faptele Apostolilor și în Viețile Sfinților Apostoli Petru și Pavel.\n6 Așa tîlcuiește Teofilact, în urma Hrisostomului: „[Ucenicii] doreau să se izbăvească de cele grele, nevoind să se arunce iarăși întru cele mai de pe urmă primejdii. Și nu L-au întrebat cînd, ci: «Oare în anul acesta vei așeza împărăția lui Israil?», adică: Acum? – așa de mult doreau ziua aceea. Iar mie mi se pare că nici atunci nu înțelegeau încă arătat ce împărăție era aceea, căci încă nu îi învățase Duhul. Și nu a zis: Cînd va fi? – ci: Oare o vei așeza? – ca și cum ar fi fost căzută.” Căci, într-adevăr, Israil era de multă vreme sub stăpînirea romană, pe care chiar au încercat să o înlăture, pînă cînd Vespasian a nimicit-o cu desăvîrșire.\n7 „În istoria neamului omenesc – zice cuviosul Iustin Popovici - sînt trei căderi însemnate: a lui Adam, a lui Iuda și a papei” (IUS).\n8 „O întruchipare a lui Antihrist – zice Dimitriu Scartsiuni - a fost Antioh Epifanie, care e numit «rădăcină păcătoasă» (1 Macabei 1:10). El a pricinuit pustiire în biserica lui Dumnezeu din Ierusalim și a urmărit să unească toate noroadele într-unul singur. A poruncit să se renunțe la monedele naționale. A pîngărit sărbătorile și Biserica, a oprit tăierea împrejur și a poruncit să fie omorîți cei care nu se supun. A așezat pe jertfelnicul lui Dumnezeu un idol și altare de jertfă în oraș. A poruncit să se ardă Cărțile Legii și să fie omorîți în chinuri cei care țineau Legea. Așadar, lucrările lui Antioh trimit cu gîndul la acelea ale lui Antihrist.\nAlte chipuri și pilde ale Antihristului sînt toți necredincioșii și ateii, cei ce se acoperă cu masca democrației. De asemenea – feluritele erezii și mișcări viclene” (DIM).\nÎntr-adevăr, acest Antioh Epifanie - „Cel Vestit”, 175-163, împărat Elin – a fost o bună închipuire a Antihristului. În anul 170 înainte de Hristos, ocupă Ierusalimul, jefuiește biserica, arde cărțile Legii pe care le găsește, îi silește pe Iudei să se lepede de Lege, să jertfească în biserică diavolului Zeus Olimpianul și dracilor lui și să ridice altare și capiști idolilor. Unul dintre acești idoli era el însuși, căci, ca „fiu al zeilor”, împăratul și-a așezat în biserică propria statuie. În vremea domniei lui începe răscoala lui Iuda Macabeul, după ce este pîngărită biserica, așa cum ziceam, și după ce Evreii elinizați construiseră un gymnasium și instituiseră la Ierusalim efebia, adică sodomia „rituală”, „sacră”. Antioh nu făcuse decît să consfințească o stare de fapt, căci mulți din Iudei, „civilizați” prin legăturile cu Elinii, se lepădaseră de bună voie de Dumnezeul cel adevărat, așa cum citim în Carte: „În zilele acelea au ieșit în Israil fii fără de lege și au îndemnat pe mulți, zicînd: «Să mergem și să facem legătură cu neamurile dimprejurul nostru! Căci, de cînd ne-am despărțit de ele, s-au abătut asupră-ne multe răutăți. […] Și s-au dus la împărat ca să le dea putere să trăiască după datina păgînilor. Și au zidit școală în Ierusalim după legile neamurilor” (1 Macabei, 1:12-15). De fapt, după legile grecești ale împărăției elenistice care stăpînea atunci lumea, gymnasiumul grecesc fiind locul în care copiii erau pregătiți de filosofi și inițiați în „tainele” efebiei și ale tuturor răutăților satanice. Așa încît „nu s-au mai tăiat împrejur, s-au depărtat de Legea cea sfîntă, s-au împerecheat cu neamurile și s-au vîndut a face rău” (1 Macabei, 1:17).\n9 „După Episcopul Ignatie, apostazia spre care se îndreaptă tot mai repede epoca modernă este premergătoare apariției în lume a potrivnicului lui Hristos: Antihristul. Ea va pregăti venirea și urcarea pe tron a Antihristului, fiind încununată de acest eveniment, după care va începe răstimpul înfricoșător a ultimei bătălii hotărîtoare a diavolului cu Dumnezeu și cu Hristosul Său” (Averchie Taușev).\n10 „Filosofia” ar trebui să însemne iubire de înțelepciune, dar aici e vorba de „filosofia” cea nebună, potrivnică lui Dumnezeu.\n11 Atesmul este și el o „religie”, adică se întemeiază pe credința într-o făptură atot-puternică, doar că pentru ateu acest „dumnezeu” e însuși omul. Această „religie laică” este propovăduită în toată lumea de către Mișcarea Umanistă (avem și noi Partidul Umanist din România). Să citim cîte ceva din Manifestului Umanist I, din 1933:\n„Deși această epocă le este datoare cu prisosință religiilor tradiționale, nu e mai puțin evident că orice religie care poate spera să fie o forță dinamică și sintetizatoare a zilelor noastre trebuie să fie reformată conform necesităților acestei epoci. Înființarea unei asemenea religii este în prezent o necesitate majoră. […] Umaniștii religioși consideră universul ca fiind de la sine, nu creat.” În 1973, Umaniștii au scos un al doilea manifest, în care se zice: „La fel ca în 1933, umaniștii încă mai cred că teismul tradițional, și mai cu seamă credința într-un Dumnezeu care aude rugăciunile - presupus a iubi oamenii, a avea grijă de ei și a putea face ceva pentru ei - e o credință veche și demodată. Nici o zeitate nu ne va salva; trebuie să ne salvăm singuri. […] Specia umană e un rezultat al fenomenelor evolutive naturale. […] Etica e autonomă și situațională, neavînd nevoie de nici o aprobare teologică sau ideologică. […] Rațiunea și inteligența sunt cele mai eficiente instrumente pe care le posedă omenirea. Nu există nici un substitut” (Noua Ordine Mondială, de Ralph Epperson).\nMișcarea Umanistă din America este deosebit de puternică; să amintim cîteva nume ale acelora care au primit premiul „Umanistul anului”. În 1981, Carl Sagan, vestitul astronom American Evreu, reprezentantul „panteismului științific”. El zice că „universul este singura divinitate, natura este singurul rai adevărat”. Apoi, în 1984, Isaac Asimov, autorul de scrieri științifico-fantastice; în 1986, Faye Wattleton, președintă a Federației de Planning Familial. Trebuie amintită și marxista Madalyn Murray O’Hair, femeia care numit religia „excrementul mintal al omului primitiv” și care a izbutit să scoată rugăciunile și citirea Bibliei din școlile publice americane. De altfel, guvernul Statelor Unite a recunoscut „Umanismul laic” ca fiind religie, ea predîndu-se în școlile publice.\n","date":"15-02-2008","img":"","permalink":"https://axaneamului.ro/posts/magazine/axa-i/3/un-cuvant-despre-semnele-nasterii-antihristului/","series":["AXA ANUL I"],"tags":["antihrist","învățături","naștere","Sfinții Părinți"],"title":"Un cuvînt despre semnele nașterii antihristului","youtube":""},{"author":"Radu Gyr","categories":["Râpa robilor"],"content":"Ne vom întoarce într-o zi,\nne vom întoarce neapărat.\nVor fi apusuri aurii,\ncum au mai fost când am plecat.\nNe vom întoarce neapărat,\ncum apele se-ntorc din nori\nsau cum se-ntoarce, tremurat,\npierdutul cântec, pe viori.\nNe vom întoarce într-o zi…\nȘi cei de azi cu pașii grei\nnu ne-or vedea, nu ne-or simți\ncum vom pătrunde-ncet în ei.\nNe vom întoarce ca un fum,\nușori, ținându-ne de mâni,\ntoți cei de ieri în cei de-acum,\ncum trec fântânile-n fântâni.\nCei vechi ne-om strecura, tiptil,\nîn toate dragostele noi\nși-n cântecul pe care și-l\nvor spune alții, după noi.\nÎn zâmbetul ce va miji\nși-n orice geamăt viitor,\ntot noi vom sta, tot noi vom fi,\nca o sămânță-n taina lor.\nNoi, cei pierduți, re’ntorși din zări,\ncu vechiul nostru duh fecund,\nne-napoiem și-n disperări,\nși-n răni ce-n piepturi se ascund.\nȘi-n lacrimi ori în mângâieri,\ntot noi vom curge, zi de zi,\nîn tot ce mâine, ca și ieri,\nva sângera sau va iubi.\n","date":"15-02-2008","img":"","permalink":"https://axaneamului.ro/posts/magazine/axa-i/3/ne-vom-intoarce-intr-o-zi/","series":["AXA ANUL I"],"tags":["poezie","Radu Gyr"],"title":"Ne vom întoarce într-o zi","youtube":""},{"author":"AXA","categories":["Cetatea creștină","Sabia de foc","Sfânta Tradiție","Arhanghelul Mihail","rugăciune"],"content":"Unde umbrește darul Tău Mihaile, Arhanghelule,\nDe acolo se izgonește puterea diavolului.\nCă nu rabdă lumina Ta satana, cel ce a căzut din cer.\nSăgețile lui cel de foc purtătoare,\nCele pornite cu vicleșug împotriva noastră\nStingele cu mijlocirea Ta\nȘi ne apără pe noi de toată vrăjmășia și sminteala lui\nVrednicule de laudă Mihaile Arhanghelule!\n“Spre inimile cele necurate care vin întru preacurata\ncasă a lui Dumnezeu, fără de milă întind sabia mea!”\n","date":"15-02-2008","img":"https://axaneamului.ro/posts/magazine/axa-i/3/rugaciunea-sfantului-arhanghel-mihail/images/0.jpg","permalink":"https://axaneamului.ro/posts/magazine/axa-i/3/rugaciunea-sfantului-arhanghel-mihail/","series":["AXA ANUL I"],"tags":null,"title":"Rugăciunea Sfântului Arhanghel Mihail","youtube":""},{"author":"Constantin Ardeleanu","categories":["Social","poezie"],"content":"NOCTURNA OPUS 9 La viața mea am o dambla\nA nu serba o cacealma…\n\nJoviala, pendula dă\nDousprezece bobârnace Timpului,\nAl treisprezecelea se pierde\nÎn isteria colectivă eșalonată pe ore\nDe la Soare Răsare la Apusul de lume,\nCel mai zgomotos și mai cinic carnaval\nDe pe Terra își exhibă măștile…\nNe apropiem de Moarte hârjonindu-ne\nValsăm bucuroși că nu ne prăpădim singuri,\nExplozii pirotehnice\nArc peste o victorie a la Phyrrus,\nLa microfoane se urlă aiureli și truisme,\nRochii cu strasuri se grăbesc a se lepăda\nDe pe corpuri fierbinți transpirate,\nDupă o adulmecare de jivine în rut,\nÎntercalate de toasturi formale,\nPustiul din oameni e irigat cu șuvoaie de vin,\nMușchiulețul în sânge mai taie\nDin nestăvilite pofte canibale,\nHiroșime artizanale, norii de tutun,\nNe avertizează din înaltul plafoanelor\nCă totul e fum, că acest simulacru de haz\nDăunează grav posterității,\nÎncă mai avem resurse de a elimina din noi,\nCa pe niște toxine, ultimele inocențe,\nPrefăcându-se a ne înțelege, Dumnezeu\nNe aruncă din nori confetti de nea\nLa rugămințile disperate pentru mană cerească,\nÎnțelepții știu că albu-i culoare de doliu\nÎn cheie astrală…\nGustul de lacrimi, băută toată noaptea\nNebuniei planetare, până la greață,\nNi-l alungă, fierbinte, salvatoare,\nAburindu-ne obrajii\nO reîncălzită ciorbă de potroace…\nISTORIE HAZLIE Dej mustește a bună dispoziție proletară\nȘtiind că merge pe blat cu trenul istoriei,\nCizmarul ne zâmbește șăgalnic, strâmb,\nCa un placheu de la un pantof scâlciat,\nȚapu’, răsfirându-și barba, râde mânzește,\nE felul lui de a fi prețios animal,\nNea Ion Ilici hohotește ca proasta-n târg\nCheltuindu-și aiurea sinergia pașilor legănați,\nDin ochiul ceacâr al matrozului mangă curge\nO lacrimă: Stolo, nu mă orbi cu Golden Blitz-ul\nMihai Viteză se închipuie, cabotin, Mihai Viteazul\nDar ăstuia până și zâmbetul îi este bâlbâit,\nVremuri de râs trăit-am\nJumătate de veac bătută pe muchie,\nDoar Mareșalul ne-ndeamnă\nDin colțul lui de uitare,\nLa care l-au pedepsit toți zâmbații\nSă stea pe coji de nucă,\nNu mai avem putere, nici să râdem,\nNici să bocim, ni paix, ni guerre,\nRostind, cu mult mai grav\nDecât o sentință abuzivă\nDe condamnare la moarte,\nTrei cuvinte ordin,\nCa o Sfântă Treime a demnității:\n„Nici o lacrimă!”\nPROMENADE ATEMPORALE Până mai ieri, ne întâlneam cu străbunii\nLa mănăstirea Marelui Ștefan în naos…\nCă nu-i tăzlăuan să fi trecut pe-acolo,\nPrin fața altarului pârguit de icoane,\nLa botez, cu ochii bulbucați\nDe spaima începutului de viață,\nLa nuntă, voievod de-o zi, încoronat\nCu pirostriile legământului în doi,\nȘi, în fine, pe năsălie, galben, nepăsător\nLa promisiunile rudelor înlăcrimate\nBocind, din reflex, c-așa se cade la mort,\n„Veșnica pomenire”, dar ce s-o servi la praznic?\nSingură, mănăstirea, ne garanta că musai\nCANDVA vom trece prin naos\nȘi, prin rotocoale de fum\nDe cădelniță și miros de tămâie\nNe vom reîntregi familiile rătăcite prin pământ\n„Sărut mâna, bunicule”, „Bună, nepoate”\n„Ce zici, punem la noapte de o Messă?”\nCă Dincolo-s interzise chiolhanurile,\nPtiu, ce dogorit de sete mi-i spiritul\nDau cruce masivă de marmură pe un șpriț de la mat\nIertare, Preamărite, trăncănesc aiurea, cu păcat,\nAm înțeles, pe dată execut mătăniile,\nM-am preabucurat de venirea rubedeniilor…\nÎnălțarea unui alt lăcaș al Domnului\nI-a pus pe sătenii de Dincolo și Dincoace de Styx\nPe gânduri… Să te ții de-acum încolo\nUmblatul brambura al Sufletelor între naosuri\nPremize iminente-drăcie!- de haos,\nȘi atunci nu s-a găsit o altă soluție\nDecât să-și fixeze întâlnire, la pauza de criptă,\nPe malul stâng al Peștiosului, pentru nocturne,\nTandre, sfâșietoare, atemporale promenade…\nNu vă îngrămădiți, prisosește infinitul,\nAjunge la toți. E lună plină și se zărește\nÎnspre Apus, tăcut și martor la toate, Holmul…\nDIN HAOS Nord și Sud, Est și Vest, nimicul\nÎn întuneric mă-mpresoară\nȘi îl sfidez întâia oară\nStrângând în mână ombilicul\nȚip a uimire…Mama după mine\nTriumful astrelor pe două voci\nIzbuc de viață printre roci\nȘi-o-ntretăiere de destine\nÎn juru-mi scutece de duioșie\nEu sunt candoarea și stăpânul\nCu buzele în aer caut sânul\nȘi Soarele și Luna mă mângâie\nAșa aș vrea să fiu mereu\nSub protector culcuș de mamă\nPlonjez în vasul de aramă\nPrivit din cer de Dumnezeu…\nDERIVĂ Cobor stingher într-o gară\nUn câine încolțit de hingheri\nBucureștii pribegiei de ieri\nEmigrant în propria-mi țară\nSufocat de al hârțoagelor rit\nCe drepturile-mi amputează,\nA naufragiu, ciclon se-nnorează\nVas vagabond de nici un port dorit\nSe derulează în high speed\nDebut confuz de lefegiu,\nDe unde oază în pustiu?\nSclavaj perpetuu, suicid?\nAmân plânsul pentru altă rundă\nLe demonstrez că am valoare\nDintr-o utopică Adriatică mare\nPrivesc Veneția cum se scufundă…\nSPOVEDANIE Doamne, am furat\nCâteva clipe de veșnicie,\nNiște firimituri de iubiri rămase\nDe la ospețele ghiftuiților\nȘi tăinuite giuvaiere din limba română,\nDar le-am dat înzecit înapoi,\nDoamne, iartă-mă!\nNu mi-am iubit aproapele,\nCum să-l iubesc, când el mă lovise,\nSecătura, peste obraz?\nCum să i-l întind și pe celălalt\nSă mă umilească simetric?\nȘi nu m-am căit,\nȘi nu i-am întors lovitura,\nIertător, ignorându-l,\nAproape că l-am iubit,\nDoamne, iartă-mă!\nAm ucis, cu sânge rece am ucis,\nIdeal după ideal,\nSperanță după speranță,\nCadavrele pluteau în jurul meu\nIar eu, criminalul în serie,\nCu mâinile în mănuși de plastic,\nSă nu mă molipsesc\nDe virusul devastator al împlinirii,\nNumăram doar banii de chenzină,\nAstfel am ucis și pe drept\nAm fost condamnat la viață,\nDoamne, iartă-mă!\nAm preacurvit,\nMai degrabă cu gândul, decât cu fapta,\nCu câtă condamnabilă\nDestrăbălare ideatică\nÎmi iroseam nopțile\nCu superstarurile la modă\nNesătulele, deabia se îndurau\nSă părăsească dormeza PAL al XIV-lea\nDimineața, când ne soma ceasul,\nDoar așa scăpam de pretenția lor\nPentru pensii alimentare în valută,\nAm plătit și pentru asta\nCu și mai multă singurătate\nDecât atunci când divele ca andivele\nSe lăfăiau în dulcile-mi onirisme,\nDoamne, iartă-mă!\nȘi chip cioplit mi-am făcut,\nNu din șefi ageamii, agramați, agresivi,\nSau din colegi delatori,\nChip cioplit din propria înfățișare,\nCă mereu, bărbierându-mă\nMă tăiam cu lama\nOricum chip neșlefuit,\nRecunoaște, Luminate, că nu erai\nÎn apele tale când m-ai turnat,\nScuze pentru nuanța peiorativă,\nFusese, probabil, lut\nProvenit din demolări\nSau argilă refuzată la export,\nDar oricât aș fi întârziat\nÎn fața oglinzii, dincolo de luciu,\nÎți jur, îți zăream aura,\nDoamne, iartă-mă!\nMea culpa, tânăr și imbecil,\nSufocat de sloganele timpului Antichrist,\nM-am lăsat ademenit de Marx,\n-Din profil chiar că îți semăna-\nȘtiu că mă priveai cu o imensă milă\nCum îndrugam despre materialitate\nȘi determinism. Sufletu’…Truisme…\nMă îndoiam de tine,\nTrebuia, rogu-te nu te enerva,\nDe mânecă să mă tragi\nCa să-mi corectez eroarea tragică,\nCâte mătănii să fac a îndurare?\nCâte poeme-rugăciuni de Eminescu\nSă-ți recit a penitență?\nRecunosc, ți-am luat numele în deșert\nNumai eu știu spaima\nCu care te invocam ca să mă ai în pază\nÎn periplurile mele africane,\nDoamne, iartă-mă!\nAm furat, nu mi-am iubit aproapele,\nAm ucis, am preacurvit,\nȘi chip cioplit mi-am făcut,\nȘi numele în deșert ți-am luat,\nDoamne, iartă-mă!\nDE CE? De ce e anotimpul cald sau rece\nIar rădăcinile nu cresc în vârf de pom?\nCopilul se rezumă a fi proiect de om\nDe ce precede, agasant, 9 pe 10?\nIarba de ce mă mângâie pe talpă\nIar bolnavii-n cale mă lovesc?\nDe ce tristețea se-ntâmpl-atât de des?\nȘi râsete se-aud doar la agapă?\nDe ce mereu morocănos e tata\nȘi îmi aruncă-n treacăt o privire?\nChiar lămuriți-mă, ce-i aia „o iubire”\nȘi cât de lungă i-i durata?\nInima, de ce nu se oprește a se odihni\nȘi se dă huța-huța cu scrânciobul?\nDe ce se strâmbă de oglindă ciobul\nȘi din icoană Maica începe a-mi zâmbi?\n","date":"15-02-2008","img":"","permalink":"https://axaneamului.ro/posts/magazine/axa-i/3/7-poeme/","series":["AXA ANUL I"],"tags":null,"title":"7 poeme","youtube":""},{"author":"Eleonora Becea","categories":["Istorie"],"content":"I. Eminescu în slujba școlii Motto:\n„Școala n-ar trebui să fie o magazie de cunoștințe străine, ci o gimnastică a întregii individualități a omului, elevul nu este un hamal, care-și încarcă memoria cu sacii de coji ale unor idei străine, sub care geme, ci un om care exercită toate puterile proprii ale inteligenței, întărindu-și aparatul intelectual, precum un gimnast își împuternicește până în gradul cel mai mare aparatul fizic, fie-n vigoare, fie-n îndemânare”.\nÎn tot ce a făcut și a întreprins în scurta sa viață, Eminescu ne apare ca o personalitate cuprinzătoare, profundă, de o uimitoare competență, într-un cuvânt, o personalitate totală. A fost aproape un an (1 iulie 1875 – 4 iunie 1876) revizor școlar pentru județele Iași și Vaslui și mai bine de un an și jumătate profesor (de limba germană, logică etc.). În acest scurt timp, experiența adunată în materie de pedagogie, învățământ, instrucție, educație, didactică și metodică, este de-a dreptul surprinzătoare. Cultura lui multilaterală adunată până la 24-25 de ani îi dă ușurința de a se orienta în diferite discipline, dar competența sa în domeniul instrucției și educației nu se poate explica numai prin aceasta, ci și prin modul exemplar în care și-a exercitat funcția de profesor și de revizor școlar – meserie în care și-a pus tot sufletul și toată puterea sa de muncă, dovedind o conștiinciozitate greu de întâlnit. Căci Eminescu făcea totul cu pasiune, meticulozitate, răbdare și uitare de sine, de la lucrurile oneste de cancelarie, până la rapoartele de reorganizare a școlilor rurale. Acuitatea și competența lui Eminescu în materie de învățământ, aduc în plină lumină nu numai aspecte istorice și practice ale învățământului românesc din acel timp, ci mai ales concepția sa, orientată la nivelul european al vremii despre educație, instrucție și cultură. Se observă cu ușurință grija permanentă a poetului și omului de cultură de a înrădăcina în școala românească o serie de principii pedagogice și didactice moderne, care să-i ferească pe elevi de învățătura pe de rost a unor reguli abstracte sau neînțelese, a unor cuvinte de neînțeles și grija sa pentru un sistem pedagogic și de instrucție viu, cu noțiuni exacte și pe înțelesul copiilor, legat de realitate și de puterea lor de înțelegere, capabil să-i antreneze și să le dezvolte orizontul de cunoaștere și capacitatea intelectuală, deci, un învățământ viu, corect, util și plăcut.\nDin articolele sale pedagogice se desprinde o imensă bunăcredință și destoinicie, atât teoretică, cât și practică, o nedesmințită capacitate de muncă tenace și inteligență, o doză masivă de bun simț în tot ceea ce întreprinde ca revizor școlar. Până la Spiru Haret se dovedește a fi mintea cea mai cuprinzătoare în materie de organizarea învățământului și de recomandare a unor manuale școlare moderne, în spiritul perfecționării neîncetate a metodelor de învățământ.\nII. Idei despre instrucție și pedagogie desprinse din presa pedagogică Paginile din presa pedagogică pun în lumină ani din viața poetului și constituie mai ales o cuprinzătoare dare de seamă asupra învățământului primar și liceal, devenind o adevărată frescă a sistemului educațional de atunci.\nAspecte ale instrucției și educației în învățământul primar și liceal. Perfecționarea metodelor de predare (“Instrucție și educație. Metoda intuitivă de instrucție”, “În contra metodei mecanice”, “Învățământul clasic”, “Învățământul democratic”;”Tinerimea franțuzită”, “Bătrânii și tinerii” – fragmente, rapoarte și articole asupra instrucțiunii publice”). Despre învățători și școlile rurale și despre perfecționarea muncii lor (“Cărțile de citire”; “Un manual de geografie”, “O istorie a românilor”). Raporturile dintre școală și administrația politică (“Protest contra unui aviz al Consiliului permanent”; “Reorganizarea școalelor rurale din județul Iași”). Propunerile lui Eminescu în domeniul învățământului făcute acum 100 de ani corespund întrutotul învățământului modern formativ, de care noi acum vorbim mereu. Poetul este convins că școala trebuie să-i înarmeze pe elevi cu metode de a învăța (“a învăța să înveți”), prevenind asimilarea pasivă a cunoștințelor, asigurând un învățământ activ, conduce la dezvoltarea operațiilor gândirii.  “Sistemul instrucției noastre, neîntemeindu-se pe priceperea obiectelor fundamentale, ci pe memorarea de reguli abstracte și de cuvinte, copilul n-are niciodată acel repaus al creierului care constă în întrebuințarea nu simultană, ci consecutivă, pe rând, a facultăților. Cine voiește să învețe mult, trebuie să învețe multe… Limbile însele au de-a face mai mult cu memoria. Trebuie pusă să alterneze cu matematica, care trebuie predată astfel încât să aibă de a face cu facultatea judecății”.\nDeprinderile de studiu pe care și le formează elevii în școală dezvoltă gândirea și imaginația lor, capacitatea de analiză și de sinteză. Ele pun bazele stilului de muncă intelectuală. Poetul exemplifică necesitatea formării gândirii chiar cu situația sa:\n“Eu știu chinul ce l-am avut eu însumi cu matematicile în copilărie, din cauza modului în care mi se propunea, deși în alt fel, eu eram unul din capetele cele mai deștepte. N-ajunsesem nici la vârsta de 20 de ani să știu tabla pitagorească, tocmai pentru că nu pusese în joc judecata, ci memorarea. Și deși aveam o memorie fenomenală, numere nu puteam învăța deloc pe de rost, încât îmi trecea prin cap ideea că matematicile sunt științele cele mai grele de pe fața pământului. Pe urmă am văzut că sunt cele mai ușoare, desigur de o mie de ori mai ușoare decât limbile, care cer memorie multă. Ele sunt un joc cu cele mai simple legi ale judecății omenești.”\nEminescu insistă și asupra măiestriei didactice a învățătorului, profesorului, apreciind că “judecata trebuie să opereze cu idei sigure”: “Nu vei da copilului să opereze decât cu lucruri pe care le-a înțeles pe deplin, fără urmă de îndoieli, fără urmă de nesiguranță”. Și apoi conclude: “La științele ce se memorează, cartea-i tot, și pedagogul nimic. La științele care cer dezvoltarea judecății copilului, cartea trebuie alungată din școală, ca ceva periculos, căci pedagogul e aici tot.”\nÎn articolele “În contra metodelor mecanice” sau “Metoda intuitivă în instrucție” poetul aduce exemple concrete din școlile pe care le inspecta, notând: ”La noi sunt foarte puțini care știu să aplice metoda intuitivă și mai puține școlile în care această metodă a devenit familiară. La o școală de fete, Eminescu remarcă excluderea învățării pe de rost, memorizarea regulilor fiind înlocuită printr-o învățare minuțioasă, treaptă sigură. La o altă școală constată că din contră: “Învățătoarea aparține unei generații scolastice bine determinate, bogate în cuvinte, dar sterpe în idei”. Și mai ironic, notează: “Învățătoarea nici nu este lipsită de oarecare succes, pe care cu trei clase nu l-am putut constata cu siguranță.”\n“Învățământul mecanic este cel mai general în școlile noastre.”\nÎn studiul întitulat “Învățământul clasic” face o pledoarie pentru necesitatea formării culturii clasice prin predarea limbilor clasice (greaca și latina), diferențierea dintre învățământul clasic (uman) și cel real, acestea pentru formarea personalității umane, absolut necesară în făurirea unei societăți moderne.\n“Scopul practic al învățământului real e câștigul, e aplicarea cunoștințelor pentru a câștiga. Scopul învățământului clasic nu este acesta, din contră, se presupune că învățământul clasic aduce foloase societății care nu stau în absolut nici o proporție cu câștigul individului. Munca unui om se poate plăti, cultura lui nicicând.”\nAutorul constată mai ales influența educativă prin formarea culturii clasice: “Aceasta (cultura clasică) are calitatea determinantă de a crește, ea este esența educativă și iată ceea ce a lipsit școlilor noastre până acum și le va lipsi încă mult timp înainte.”\nO dovadă pentru influența educativă a antichității este faptul că tocmai “statele acelea care au cultivat-o mai mult sunt mai înaintate, ci redeșteptarea culturii în genere se dovedește stadiul acestuia…” Important este ca spiritul de adevăr ce domnește în cultura fixată prin ele, să stăpânească în societate.\nȘi iarăși revine la necesitatea formării unei gândiri creatoare, prin mâna dibace a celui ce instruiește: “A învăța vocabularul latin pe dinafară, fără a fi pătruns în acel adânc spirit de adevăr, de pregnanță și de frumusețe, a autenticității clasice, a învăța reguli gramaticale fără a fi pătruns acea simetrie intelectuală a cugetării antice, e o muncă zadarnică”, concluzionând că: “spiritul antichităților e regulatorul statornic al inteligenței și al caracterului”.\nEminescu este pedagog modern, dur, convins că-n condițiile unei epoci de progrese rapide – pe care trebuia să le facă România la sfârșitul secolului trecut – mai importantă este dezvoltarea capacităților de a învăța mereu, dispunând de o metodă de lucru, de studiu, pentru a se putea adapta sistemului de informare la zi – ceea ce corespunde întru totul și societății noastre de azi.\nOmul devine om prin educație Acesta este îndemnul de la care pornește Eminescu în articolele sale care cuprind bogate aprecieri la această necesitate atât de veche și atât de actuală. “O bună parte din destinul națiunilor, din prelungirea lor în viitor” se datorează și modului în care concep și realizează educația și instruirea.\n“O țară a cărei instrucție se dirijează de către indivizi cu câte patru clase primare, o țară al cărei jurnalism și legislațiune e reprezentată tot prin asemenea genii, nu poate înainta, din cauza spiritului de minciună care plutește asupra tuturor raporturilor.“\nO maturitate nematură, falsă, necuprinzătoare a principiului vieții pătrunde în țara noastră de la un cap la altul, o cultură artificială și importată din câteși patru unghiurile lumii, se supune spiritului românesc și poetul exemplifică cu următorul fapt: “Un bătrân de spirit a spus despre tineretul nostru, că-i par că sunt ca cireșele, cărora grădinarul vrând să le facă să se coacă înainte de vreme, le sucește cozile. Cireșele se coc într-adevăr, dar numai pentru scopul de a fi mâncate, nicidecum pentru scopul cel tăinuit al naturii, de a cuprinde un sâmbure dătător de viață, un germene al dezvoltării mai departe”:\nAcest comandament al învățământului actual, de a pregăti tânăra generație pentru viitorul țării, este intuit în numeroasele sale articole. Pregătirea tineretului pentru viață, pentru muncă, pentru activități social – utile se face pentru ca acesta să devină un participant activ la noua societate. Tonul incisiv, critic în unele aspecte referitoare la această chestiune, ni-l reamintește pe poet din atâtea poezii ale sale: ”Astfel activitatea intelectuală a generației actuale pare a se mistui în singura direcție a câștigului fără muncă pe acele mii de cărări ale influenței morale, pe care le deschide atotputernicia demagogică în socoteli și în paguba poporului. O imensă plebe de aspiranți la funcții, iată ce a scos la lumină învățământul democratic.” Sau, și mai dur: “Cum de fiecare șarlatan, car și-a făcut educația în cafenelele Parisului, poate să împuie așa netam-nisam toate chițibușurile necoptului creier al unei țări care are o istorie proprie de aproape o mie de ani… Cum de obiceiul pământului și pravila împărătească au făcut loc cu atâta ușurință tuturor gogomăniilor clocite pe malurile Senei de către aceia care, șezând în al 7-lea cat al unei cazărmi de chirigii își sug degetul cel mic și fericesc universul cu teorii ieftine”.\nÎn alte articole, (“Metoda intuiției în instrucție”) autorul constată ce fel de educație se făceau fetelor, notând: “Despre educația fetelor sunt două direcții în practică și amândouă greșite: 1) un anume respect extern în mod fals și 2) o familiaritate fără margini. Efectul celui dintâi este fățărnicia, efectul celui din urmă e lipsa de caracter și nesupunerea.” Apreciază că efectul educativ cel mai bun îl constituie “manierele familiare care impun respect și îndemn spre împlinirea datoriilor prin fapte și măsuri pedagogice, nu prin cuvinte moralizatoare.” Deci, acel exemplu personal al pedagogului, care trebuie să devină un principiu educativ.\nÎn alt articol, “Bătrânii și tinerii”, pledează pentru respectul generațiilor noi față de ceea ce au creat înaintașii și mai ales pentru responsabilitatea tinerilor la locul de muncă: “Acest tineret se caracterizează printr-o rară lipsă de pietate față de nestrămutata vrednicie a lucrurilor strămoșești, vorbind o păsărească coruptă în locul frumoasei limbi a strămoșilor… acest tineret a deprins ariile teatrelor de mahala din Paris și înarmat în această vastă știință, vine la noi cu pretenția de a trece de-a doua zi între deputații, miniștrii, profesorii de Universitate, membrii la Societatea Academică…”\nIII. Despre învățători și școlile rurale, despre perfecționarea muncii lor. Iată o altă idee permanent exprimată de marele nostru poet în formula prea bine cunoscută a tineretului nostru de azi: pregătirea profesională, condiție esențială a modernizării învățământului. Este știut că modernizarea conținutului disciplinelor de învățământ, a metodelor, a mijloacelor de învățare, a formelor de organizare – observate cu interes și de poet presupune și modernizarea pregătirii cadrelor pentru activitatea de învățământ. Fără parcurgerea acestor etape, cele mai noi mijloace și metode devin ineficiente. Autorul face numeroase constatări, în rapoartele sale ca revizor școlar de la situația pregătirii profesionale a învățătorilor (mai bună, suficientă sau corespunzătoare) la măiestria pedagogică, la recomandarea de manuale școlare la care să participe mai mulți colaboratori pentru a deveni manuale model.\n“La conferințele ținute anul acesta (1875) cu învățătorii din județul Iași – notează cu amărăciune autorul – s-au prezentat din 54 învățători, numai 24. Cauzele ? – formalismul conferințelor, ceea ce i-a făcut pe mulți să nu se expună la cheltuieli, care li s-au părut zadarnice, lipsite de mijloacele pedagogice, lipsa unei ”foi învățătorești” (a unui ziar) în România, ce se simte la fiecare pas, informarea învățătorilor rurali care au posibilități puține de perfecționare.”\nAutorul nu uită a aminti diferența între pedagogul apropiat de copii, “suflet uman, care se coboară la treapta sufletelor copilărești și le disciplinează, nu le siluiește” și cel “sever și țeapăn cu vergile în mână”.\nSe interesează ca inspector de ocuparea catedrelor numai de cadre calificate. În acest sens, trimite Ministerului un tablou cu catedre vacante și cu publicarea concursului pentru ocuparea lor, notând: “Întotdeauna am crezut că în locul unor suplinitori inapți, e mai bine să nu fie defel.”\nEl însuși, ca inspector, efectuează o muncă supraomenească: avea de inspectat 157 de școli publice și particulare în timp de 180 de zile, lucrări administrative și de cancelarie, având îndatorirea de a inspecta școlile din 15 în 15 zile.\nÎntâlnim în articolul “Cărțile de citire” exprimată ideea așa-zisului front-comun al tuturor pentru însușirea corectă a limbii române.\n“Dar pe cât timp, studiul principal al unei școale primare sau rurale este limba românească, ea este totodată organul prin care neamul își cunoaște ființa sa proprie, organul prin care acest neam moștenește avutul intelectual și istoric al strămoșilor lui. Copilul nu învață numai a vorbi corect, el învață a gândi și a simți românește”. Altădată constată cu amărăciune: “Afirmăm că sunt sute de învățători care nu știu să despartă cuvântul unul de altul, nici să pună virgulă unde trebuie. Nu mai pomenim de sinteză și ortografie, căci în privința aceasta e babilonie curată, și fiecare crede că poate scrie cum îi place.\nRecenziile unor manuale făcute (“Unui manual de geografie elementară”; “O istorie a românilor pentru copii”; “Despre o carte didactică a lui I. Creangă”;”Povățuitoriu la citire prin scriere”) au scopul de a promova modernizarea lor și de a încuraja editarea altora asemănătoare. Autorul afirmă cu mândrie: “Admirăm mizeria pedagogică sănătoasă din București, făcută de un grup de învățători care se vede că s-au convins că prin beție de cuvinte și fraze jurnalistice nu se face educația unui popor. Oricât de modeste ar fi cărțile, ele înscenau conceptul unei reforme adânci în instrucția elementară, ce a rupt-o cu dogmatismul – izvorul metodelor propuse fiind chiar natura inteligenței.”\nEficiența ideilor exprimate în articolele sale despre înlăturarea învățăturii mecanice, o observă la I. Creangă, care în cartea didactică “Povățuitoriu la citire prin scriere” expune metoda după care trebuie să se predea scrierea și citirea la clasa I-a primară “spre a ajunge la țintă ușor”. Remarcă “deosebirea între metoda propusă de această carte și învățarea rutinară și mecanică, deci deosebirea între învățământul viu, intuitiv și mecanismul numerării mecanice”.\nLa manualul de geografie elementară, apreciază metoda intuitivă, sintetică de prezentare, dar nu e de acord cu greșelile gramaticale existente în manual (pleonasmul, dezacordul între subiect și predicat), notând că “faptele de limbă se contractează prin deprindere și greu se pot depăși dacă sunt greșit înțelese”.\nEminescu face mereu referiri la faptul că numai prin editarea de manuale la care să participe cu observații cât mai mulți, “ se creează o adevărată literatură didactică”.\nRaporturile dintre școală și administrația politică sunt mereu scoase în evidență pentru a arăta deficiența sau lipsa de localuri, abuzurile administrației corupte și ale arendașilor, ale cămătarilor, ale cârciumarilor. Sunt denunțate necinstea, șicanele, abuzurile organelor administrative și slaba frecventare a școlilor de către elevi din cauza sărăciei: “dacă copiii constrânși de dorobanți ar veni la școală, ei vin desculți, cu capul gol și astfel îmbrăcați, încât frecventarea regulată a școlii l-ar costa viața. Prin urmare, cauza relei frecvențe nu este aversiunea poporului, în contra școlii, ci sărăcia.”\nDe multe ori revizorul școlar era în relații încordate cu administrația județelor, declarând faptul că: “cele mai multe comune și-au prevăzut sume pentru școală, dar bugetele lor pe anul 1875 sau că refuză să retribuie învățătorului sume pentru școală sau îngrijirii școlii.” Constată apoi cu durere: “Un om nu poate face nimic într-o țară rău întocmită și măcar să tot poruncească, rămâne la vorba aceea”. A poruncit câinelui și câinele pisicii și pisica șoarecelui, iar șoarecele și-a atârnat porunca de coadă. Părinți, mizeri și vicioși, copii goi și bolnavi, învățători ignoranți și rău plătiți,, administratori superficiali… nu sunt condiții normale pentru școli bune”. Și apoi decide: “Școala va fi bună când subprefecții vor fi oameni care să știe administrație, finanțe și economie politică, învățătorii – pedagogi, pe când adică va fi școala-școală, statul-stat și omul-om, precum e în toată lumea, iar nu cum e la noi, adică ca la nimeni, unde găsești în cercurile cele mai înalte oameni ce trăiesc în veșnică dușmănie cu gramatica, necum cu alte cunoștințe sau cu dreapta judecată”.\nAltădată face propuneri pentru promovarea conform studiilor, “tinerii normaliști ar trebui să se bucure de protecția administrației județene, ca să nu se simtă izolați în lucrarea și tendințele lor, ca o frunză pe apă – mai ales că un normalist bun are mai multă cultură, deci și mai mult simțământ de demnitate decât mulți dintre scribi, care umplu cancelariile domnești, plătiți din fonduri comunale în genere mult mai bine decât învățătorul.”\nAbuzul în folosirea localului școlii este denunțat ca fiind în detrimentul spațiului necesar claselor de elevi: “Mai adaug că repartiția încăperilor localului de școală arată – indulgent vorbind – o prea mare îngrijire a doamnei directoare pentru propria sa persoană. Lucrul principal în localul unei școli sunt clasele, iar nu locuința particulară a directoarei. Afară de o cameră mai mare pentru clasa I-a și a II-a și una pentru clasa a III-a, toate celelalte încăperi, în număr de 6, sunt în seama directoarei.”\nDin cele prezentate anterior cu privire la articolele pedagogice eminesciene, observăm noutatea, dar mai ales permanența obiectivelor generale ale învățătorului românesc, precizate de poet, care rămâne “nepereche” și în pedagogia generației sale. Ele se referă la:\n sporirea contribuției învățământului la formarea cadrelor în strânsă legătură cu cerințele dezvoltării social-economice ale patriei; dezvoltarea aportului școlii la ridicarea nivelului cultural al întregului popor; pregătirea tineretului pentru viață, pentru muncă; modernizarea sistematică a conținutului și a metodelor de transmitere a cunoștințelor în ritmul impus de evoluția științei, tehnicii și culturii; perfecționarea și modernizarea metodelor de instrucție și educație prin asimilarea unor tehnologii didactice care să favorizeze dezvoltarea la elevi a unei gândiri creatoare, flexibile și originale; extinderea formelor de perfecționare și reciclare profesională a tuturor cadrelor didactice; creșterea bazei materiale a învățământului prin construcția de noi localuri de unități pentru serviciile învățământului.;  Este Eminescu un miracol și în pedagogie? (parafrazându-l pe G. Ibrăileanu) Da! Asemănător lui G.Călinescu sesizăm că toate aceste valoroase idei ale pedagogului Eminescu izvorăsc atât din cunoștințele sale teoretice vaste, cât și din contactul său direct cu școala românească a timpului, în care Eminescu vede viitorul de aur al României, piatra unghiulară a dezvoltării spirituale, culturale și intelectuale românești. Pentru Eminescu școala trebuie legată de lucrul “care depășește trecătoarea noastră viață pământeană”.\nTema fundamentală a viitorului țării, legat de viitorul și exemplaritatea școlii naționale răzbate ca un leit-motiv în toate scrierile sale pedagogice.\nNote J.Hangiu – “Dicționar al presei românești (1790-1982)”, Ed. Științifică și Enciclopedică, București1987, pag. 85-86. Ioan Slavici – “Opere”, Vol IX – “Ziaristul Eminescu”, pag 781-787. M. Eminescu – “Opere complete”, Iași, pag. 442. M. Eminescu – “Opere complete” – articolul “Învățământul clasic”, pag. 443. M. Eminescu – “Opere complete”, Iași, pag. 555. M. Eminescu – “Scrieri pedagogice”, Ed. Junimea, Iași, 1977, pag 382, pag. 214. M. Eminescu – “Scrieri pedagogice”, art. “Tinerimea franțuzită”, pag. 138. M. Eminescu – “Scrieri pedagogice”,art. ”Bătrânii și tinerii”, pag. 222. M. Eminescu – “Scrieri pedagogice”,art. “Raporturile între școală și administrația politică”, pag. 28.  BIBLIOGRAFIE:\n M. Eminescu – Scrieri pedagogice, Ed.Junimea,Iași, 1977 articolele:  “Instrucție și educație”; “Un raport asupra conferințelor cu învățătorii rurali din jud. Iași”; “Reorganizarea școlilor rurale din jud. Vaslui”; “În contra metodei mecanice”; “Scăderi și abuzuri ale autorităților școlare”; “Protest în contra unui aviz al Consiliului permanent”; “Despre o carte didactică a lui I.Creangă” “Despre raporturile între școală și administrația politică” “Despre învățători și despre școalele rurale”; “Metoda intuitivă de instrucție”; “Bătrânii și tinerii”; “Cărțile de citire”; “Învățământul clasic”; “Învățământul democratic”;   M.Eminescu – Opere complete, Iași, 1914, cu o prefață și studiu introductiv de A.C.Cuza  Alte studii: J.Hangiu – Dicționar al presei românești (1790-1982), Ed. Șiințifică și Enciclopedică, Buc.1987, pag. 85-86, 134, 335-336 Ioan Slavici – Opere, Vol IX G.Călinescu – Opera lui M.Eminescu, Ed. Minerva, Buc., 1985 Vasile Gherasim – M.Eminescu, Ed. Junimea, Iași, 1977 Gh. Bulgăr – M.Eminescu – coordonate istorice și stilistice ale creației, Colecția –Eminesciana,Vol.21 D.Vatamaniuc – Publicistica lui Eminescu, 1977 ","date":"15-02-2008","img":"https://axaneamului.ro/posts/magazine/axa-i/3/eminescu-publicist/images/0.jpg","permalink":"https://axaneamului.ro/posts/magazine/axa-i/3/eminescu-publicist/","series":["AXA ANUL I"],"tags":["Mihai Eminescu"],"title":"Eminescu publicist","youtube":""},{"author":"Grupul Carpatin","categories":["Istorie anticomunistă","Făgăraș","rezistență","testament"],"content":"Alcătuit de grupul carpatin-făgărășan în primăvara anului 1954 – Săptămâna Mare – în muntele Buzdugan Pe potecile munților, acest grup de tineri, n-am purtat numai arme. Alături de onoarea, mândria și conștiința libertății neamului nostru, alături de durerea ceasului de față, în inima și creierul nostru, am purtat ca o povară scumpă: visuri, doruri și gânduri pentru vremile ce vor să vie. Visuri, doruri și gânduri, izvorâte și călite în dragoste pentru neamul nostru.\nȘi așa am înțeles noi, neamul nostru: o dâră de foc sfânt, pierdută în negura vremurilor, în care din loc în loc strălucesc sori și luceferi, într-o ploaie de stele, și care izvorăște din hăul trecutului, de dincolo de vremea dacilor nemuritori. Iar înaintea noastră, în continuarea dârei de foc, printre crestele de brazi, vedem aceeași dâră de lumină, din ce în ce mai puternică, terminată în visul nostru la picioarele Domnului Hristos în Ziua cea Mare.\nȘi-n această dâră de foc, din urma și dinaintea noastră, noi, câțiva fii ai acestui neam, pe care destinul ne-a adunat pe aceste creste, ne aducem aportul nostru de foc, candela iubirii noastre de neam, jertfa noastră.\nVrem să aducem pe altarul patriei tot ce se va găsi mai bun în slaba noastră ființă pământeană: libertatea noastră, tinerețea noastră, renunțările la o viață tihnită. Și de candela ce-am aprins-o va cere pentru a lumina, însăși viața noastră, nu vom ezita să o sacrificăm. Nu am luat arma în mână să luptăm pentru ambiții deșarte de mărire omenească, nici din spirit de aventură, nici din ură pentru nimeni.\nCu atât mai mult suntem departe de meschinele probleme materiale, de pofta de îmbogățire în viitor. Nici unul din noi nu avem averi de apărat, nici interese de clasă. Niciodată, nici noi, nici părinții noștri, nu am exploatat munca și viața nimănui. Din contră, suntem din rândul acelor care în viață au cunoscut mai mult foamea și lipsurile, decât tihna și belșugul.\nCeea ce ne-a mânat aici, a fost dragostea de acest neam, liberă de orice meschinărie. Am învățat să privim neamul nostru, ca de altfel orice în lume, prin prisma dragostei. EXIȘTI ÎN MĂSURA ÎN CARE IUBEȘTI; ȘI TE ÎNALȚI ÎN MĂSURA ÎN CARE TE JERTFEȘTI PENTRU ACEASTĂ IUBIRE.\nNoi nu admirăm neamul nostru, nici căutăm să-l înțelegem și studia în virtutea nu-știu-cărui principiu scornit de mintea omenească. Noi îl iubim. Așa cum e. Așa cum își iubește copilul părinții lui. Și nu l-am schimba cu oricare altul, nici în gând, cum nici o mamă din lume nu și-ar schimba copilul ei.\nÎn inima și mintea noastră, n-au încolțit niciodată visuri și gânduri de emigrare prin nu știu ce țări fericite. Voim să rămânem aici părtași ai durerilor și bucuriilor neamului, al destinului său, în valul căruia voim și noi să ne contopim soarta noastră.\nNoi nu admirăm și nu lăudăm în cuvinte deșarte pe Ștefan cel Mare. Nici nu-i folosim numele ca soclu, pe care să înălțăm statuia nimicniciei noastre, noi îl iubim cu iubirea oșteanului care s-a jertfit sub comanda domnului, pentru libertatea Moldovei, la Valea Albă. Și ne plecăm spinarea alături de aprodul Purice, ca domnul să încalece. Auzim ca o adiere dulce cuvintele de mulțumire ale lui Ștefan. întindem o mână de frate peste veacuri, apărătorilor Sarmisegetusei, arcașului lui Ștefan, oșteanului în opinci, de la Rovine, pandurului lui Tudor și moților lui Horea și Iancu. Comunicăm de la suflet la suflet cu orice român de totdeauna, focul sfânt și cald al familiei românești.\nÎn acești ani am găsit în suflete de români, adesea umili și nebăgați în seamă, atâta noblețe și atâta frumusețe, încât nu o viață, dar și o mie de vieți de ai avea, merită să le jertfești. Ne-am lovit însă și de atâta răutate, ipocrizie, interese, ambiție prostească, zgârcenie și mai ales nepăsare, încât ni s-a umplut sufletul de durere, amărăciune și dezgust. A trebuit să primim pe obrazul nostru, nu odată, sărutul scârbos a lui Iuda, și nu odată, otrăviți cu roadele amare ale josniciei omenești, am ajuns în pragul deznădejdii. Ne-am coborât atunci în adâncuri, și din istorie ne-am luat din nou seva dătătoare de viață. Ne-am cuminecat din jertfa tuturor câtor și-au dat viața pentru acest neam.\nIar voi dragi camarazi căzuți din rânduri, ne-ați legat prin jertfa voastră cu putere, în lupta din care nu putem să ieșim decât biruitori sau morți.\nȘi mai ales, am simțit în ceasurile negre, mâna lui Dumnezeu, atunci când slabele noastre puteri omenești ne-ar fi dus la moarte și deznădejde. Aici pe crestele munților, am simțit cuvintele Domnului, care ne-a spus că fără El, nu putem face nimic. Și noi, prin suferința noastră, am învățat să-L iubim. Căci până nu vei suferi tu însuți, măcar o palmă sau o înjurătură pe nedrept, până atunci nu vei putea înțelege, drama de pe Golgota.\nAceste gânduri, adânc frământate în nopți lungi de iarnă, îngropați în zăpezi pe crestele Carpaților, sau în ceasurile de veghe cu arma-n mână, vi le închinăm vouă, tineri din sate și orașe, ca semn al dragostei ce v-o purtăm, ca unora ce le va fi dat, când noi nu vom mai fi, să vadă și să desăvârșească marea și strălucita biruință românească.\n","date":"08-02-2008","img":"","permalink":"https://axaneamului.ro/posts/magazine/axa-i/2/testament/","series":["AXA ANUL I"],"tags":["Istorie"],"title":"Testament","youtube":""},{"author":"George Vrana","categories":["social","poezie"],"content":"Cuvânt lui Hristu Cândroveanu\nAdânc\nîn cuvânt\ntremură inima unui strămoș.\nAdânc\nîn cuvânt\ns-au adăpostit căprioarele,\nși munții s-au făcut câmpie\nca să se vadă mai bine morții\nîn somn.\nAdânc\nîn cuvânt\ncoboară încet și chipul meu:\nliteră, flamură.\nÎntâlnire Se apropie miezul nopții.\nIar voi chema cuvintele\nsă stăm de vorbă.\nUnele dintre ele\nvor veni cu dorul pe buză,\naltele vor veni cu friguri în aripi,\naltele șchioape.\nCele de tot uitate\nnici nu se văd…\nMai ușor le miroși.\nFum gonit din vatră\naleargă, aleargă\ndupă un căpătâi.\nEu o să le adun într-o coală\nașa cum bunicul\naduna oile în țarc.\nFiecare noapte\nsporește istoria sufletului\ncu o jertfă.\nÎn patria mea În patria mea\nau secat fântânile.\nNici un picur de apă limpede\nnu există.\nAici\ndomnește izvorul Lethe.\nÎn patria mea\nnu găsesc nici un preot\nsă toarne aghiazmă\npe pleoapele adormiților.\nStihiile au rănit cu săgeți\nmuntele în coaste.\nÎn fiecare cărare\na crescut o rană.\nUmbrele\ns-au aliniat iar\npentru luptă.\nEu- sihastru\ncu crucea înainte,\nDon Quijote călare.\nPuntea din Arta lui Yioryi al’ Platari Tsima\nPuntea din Arta tremură.\nO jertfă se face înaltă\ncât acoperișul inimii.\nO lumânare se face înaltă\ncât lumina.\nUn om se dezbracă de trup\nca de o haină.\nDestin După ce am construit cetatea\nm-au gonit\ndin cetate.\nDupă ce am construit patria\nm-au gonit\ndin patrie.\nDupă ce am construit biserica\nm-au gonit\ndin biserică.\nNumai de pe cruce\nnu m-au gonit\nniciodată.\nVia Egnatia Via Egnatia\ndrum cu platani\nveghează morminte.\nVia Egnatia\nnecăutată\nde legiuni romane,\nde caravane\ns-a făcut\nea însăși mormânt.\nVia Egnatia\ndoarme fără candelă.\nProfanată\nde pași străini\nse visează\nclopot.\nVia Egnatia\nîn sufletul meu:\ndrum nesfârșit.\nSângele Sângele meu vine de departe\ncălătorește dinainte de nașterea mea\nva călători și după ce va veni valul\nși fața mea se va confunda cu nisipul\nÎn sângele meu\ns-au oglindit toți bătrânii neamului\nși copii au lansat bărci de hârtie.\nRană Mă dor grădinile veștejite\nînainte de naștere.\nMă dor rănile atâtor strămoși,\nmă doare păstorul fără turmă,\nmarinarul fără corabie.\nMă doare muntele neurcat,\nbărbatul fără femeie,\nfemeia fără bărbat.\nMă doare smochinul fără rod,\ncasa fără acoperiș,\nperetele fără icoană.\nMă doare preotul fără liturghie,\nmă dor mormintele fără cruci,\nmă dor gândurile fără cuvinte,\ncuvintele fără scriitor.\nMă doare durerea.\nCatacombe Țipătul oilor crește mut\nîn memorie.\nÎntunericul cade peste lume\nca o ploaie.\nÎn suflet este târziu\nca într-un cort putrezit\nfără felinar.\nUnde se vor odihni oasele mele,\ncine îmi va aprinde candela?\nAtâtea morminte nevegheate!\nÎn zare – nici o bucurie\nnu scoate fum prin horn.\nEpitaf O cititorule!\nSunt un poet genial.\nÎn acest timp postmodern\nam vrut să fiu poetul\npoporului meu imperial\nfără nume.\nNumele meu\neste Yioryi Vrana.\nNumele l-am moștenit\nde la bunicul meu.\nBunicul bunicului meu\navea același nume: Yioryi Vrana.\nDupă o legendă\nse pare că a fost guvernator\npeste o themă din Epir,\ndupă o altă legendă\nse pare că a fost dragoman\nla Poarta Otomană.\nEu am fost guvernator\npeste fantasme\nși dragoman\nla poarta inimii.\nAutobiografie Sunt un poet ce-a trăit\nla cumpăna veacurilor douăzeci\nși douăzeci și unu,\nun poet ce s-a născut\nparcă ieri dimineață,\nla țărmul Mării Negre,\nacolo unde vântul usucă trupul\nși nostalgia ucide inima…\nSunt un poet\nnăscut fără patrie.\nSingura-mi patrie:\ninima…\nAm iubit o femeie\ncu fața blondă,\nam citit\ncâteva mii de cărți,\nam avut câțiva prieteni,\nAm văzut Macedonia, Tesalia\nși Epirul,\nam văzut Olimpul,\nunde păstorii armâni\nau aceeași vârstă ca muzele\nși sângele lor\ncântă un cântec străvechi,\nam văzut Pindul unde trupul meu\nnu va fi înmormântat\ndupă rânduiala străbunilor,\nam văzut Vlahuhorile\nspânzurate de cer,\nm-am închinat la Meteora,\nîn cuibul armânesc\nunde credința atinge cerul cu mâna,\nam văzut ruinele din Atena\nși Roma\nchiar în sângele meu\nce s-a înecat ca un amurg\nîn Marea Ionică…\nDupă aceea,\ntoată dragostea\ni-am încredințat-o lui Dumnezeu.\nVoi lăsa moștenire\nun fiu,\no retină\nrănită de frumusețea lumii\nși o durere ce va exploda\nîntr-o metaforă.\n29 noiembrie 2006\n","date":"08-02-2008","img":"","permalink":"https://axaneamului.ro/posts/magazine/axa-i/2/11-poeme/","series":["AXA ANUL I"],"tags":["credință","duhovnic","Înviere","mântuire"],"title":"11 poeme","youtube":""},{"author":"Nicolae Georgescu","categories":["Istorie","Mihai Eminescu"],"content":"EMINESCU INSURGENT 1. RELIEFUL INFORMATIEI O regulă nescrisă a cercetării este ca din când în când să-ți revezi construcția pentru consolidări, revizuiri, finisaje. Cu asta, în cercetarea literară te afli în metatext, adică scrii a doua sau a treia oară despre ce ai scris cândva — și, în această situație, te interesează mai mult relațiile decât punctele fixe, adică mersul demonstrației este prevalent. Revenind, în 2005, asupra cercetării mele privind ziua de 28 iunie 1883 în viața politică a lui Eminescu, am făcut-o pentru că s-a ivit prilejul (când cu serialul de la TVR1 despre „Mari români”); intervenind câteva elemente noi în discuție, resimt nevoia de a reconfigura unele părți ale demonstrației și de aceea accept o expunere mai liberă. Repet: mă interesează relațiile dintre personaje și ceea ce am numit „relieful informației”, adică cronologia ei. De pildă, episodul din Cafeneaua Capșa a fost consemnat în scris după moartea martorului, Grigore Ventura (prin 1911; refac din memorie reperele fixe) de către Al. Ciurcu în acest regim: „Să-l fi auzit pe Grigore Ventura povestind...”. Lucrurile erau, așadar, spuse, „vorbite” — lumea probabil le știa — dar nu le consemnase nimeni. Despre biletul soției lui Slavici prin care îi cerea lui Titu Maiorescu s-o scape de Eminescu pentru că a devenit foarte rău, a scris aluziv G.T. Kirileanu în 1902 (având acceptul lui Titu Maiorescu de a prelua date din „Însemnările zilnice” ale criticului), apoi Ioan Slavici însuși prin 1909, apoi tot el prin 1924 (spunând că, de fapt, el însuși a trimis acest bilet) — dar „Însemnările zilnice” ale lui Titu Maiorescu au fost publicate de I.A. Rădulescu-Pogoneanu abia în 1931. Procesul verbal al comisarului Câță-Nicolescu a ieșit la iveală prin anii '50 ai secolului trecut, iar mențiunea furgonului care l-a ridicat pe Eminescu din Baia Mitrașewski a fost făcută de Vintilă Russu-Șirianu prin anii'60. S-a zis că furgonul trebuie scos din discuție, pentru că Vintilă Russu-Șirianu povestește ce a auzit în familie de la bunicul său, Ion Russu-Șirianu, care spunea că a fost martor la evenimente — dar ulterior s-a dovedit că nici nu se afla în București. Nu văd rațiunea pentru care l-am crede pe Ciurcu povestind ce povestea Ventura — și nu l-am crede pe nepotul „ciobanului”. Nu văd, apoi, ce s-ar fi putut face cu un insurgent pus în cămașa de forță, cum îl aflăm pe Eminescu din procesul verbal al comisarului Câță-Nicolescu.\nÎntr-un comentariu recent (Vezi revista Bucovina literară, oct. 2007, p.20-25, text de Călin L. Cernăianu) se duce la caricatură acest furgon: „Prezența lui ar putea fi logică, dar comisarul scrie că, după venirea reclamanților, a plecat imediat („la moment am mers… la stabilimentul de băi”). Dacă trebuia să ia și furgonul (la care nu face nici o referire), era cam greu să plece pe loc, căci caii acestuia nu stăteau permanent înhămați, iar pe la ora 18, vizitiul nu moțăia în suportul de creioane de pe biroul comisarului.”\nSe poate face, desigur, și istorie literară bășcălioasă, dar în acest caz ne dăm de-a bașca și spunem că nu ne interesează. Totuși, să ne amintim de alt furgon, cel din 1888, venit tot după Eminescu – dar în Piața de flori. Iată această amintire a profesorului D. Nițulescu publicată târziu, abia în 1968, în România literară 12 decembrie, p.12: „De mult, pe când eram în ultima clasă a Seminarului Nifon din București, în plimbarea de dumincă după-amiazi, în fața Bisericii Sf. Anton din fosta Piață de flori, am văzut lume multă adunată. Apropiindu-mă, și răzbind până în primele rânduri, văzui un bărbat solid, bine legat, cu părul mare, pieptănat în valuri peste cap, cu o mustață îmbelșugată ce făcea gurii streașină stufoasă, îndemnat să urce într-o birjă. Privirea îi era febrilă, dar trupul părea istovit, fără împotrivire, într-o totală renunțare.\nUn civil – căruia vardistul însoțitor i se adresa deferent cu titulatura „domnule doctor” – stăruia cu menajamente, chiar cu înțelegere duioasă, pe lângă omul voinic, aflat numai în cămașă albă și în pantaloni, fără de surtuc și fără bretele sau brăcinar, să se urce în trăsură. Mulțimea curiosă să afle și să vadă ce se petrece, să se lămurească, a tot închis cercul în care mă aflam și m-am pomenit fără de vrere atât de aproape de personajul principal încât și astăzi, după aproape optzeci de ani, îi simt gâfâitul și-i păstrez bine privirea. Nu erau ochii unui agitat, ci, mai curând, ai unui resemnat, domolit de efortul care-l măcinase, îl obosise, ochi blânzi totuși, calzi, ușor umezi – nu de lacrimi ci mai curând de însăși roua sufletului, de seva vieții, ochi de căprioară rănită.\nE poetul Mihail Eminescu, oameni buni, ni s-a adresat medicul, e marele Eminescu al nostru, care, bolnav fiind, a plecat din spital, de la Doctorul Șuțu, și acum ne facem datoria să-l readucem la patul lui, în îngrijirea noastră, pentru binele lui. A plecat, zice, să asculte ciripitul păsărelelor și pitpalacul, așa după cum făcea și înainte de a se îmbolnăvi și de a ajunge la noi”.\nÎn fond, chestiunea este ce alegem: bășcălia pe seama lui Vintilă Russu-Șirianu – sau posibilitatea ca furgonul să nu fi fost neapărat al poliției, cu vizitiu vegetând printre creioanele ofițerilor, ci al Institutului „Caritatea” – sau pur și simplu unul de piață? Nu prea cred că e loc de ales: cum l-am crezut pe Ciurcu – îl credem și pe „cioban” care transmite, oricum, o poveste din familie, o întâmplare povestită.\nDe aceea eu mi-am ales ca metodă de investigație concordanțele. Vedem: pentru a doua oară ne întâlnim cu aceste povești. Evenimentele vieții lui Eminescu s-au păstrat prin viu grai mai înainte de a fi fost scrise.\nIată un alt caz de concordanță… neintenționată, chiar la autorul bășcăliilor de mai sus. Documentele de arhivă privind activitatea lui Eminescu în Societatea Carpații s-au găsit și editat în anii ’80, iar relația lui Ocășanu cu poliția austriacă s-a făcut abia anul trecut. Bășcălia cu pricina: „N. Georgescu îl prezintă pe Ocășanu ca agent al poliției Austro-Ungariei – în vreme ce Slavici îl informa pe Maiorescu la 25 iunie 1883 că numitul era „unul dintre oamenii de încredere ai poliției” noastre. Era agent dublu?! N-ar fi de mirare…” Nu eu – ci autorul notei informative spune că acest Ocășanu lucra și pentru poliția austriacă. Dar… dacă a făcut această legătură singur el, de ce domnul bășcălie se sperie?! Îl cam sperie adevărul, ca pe toți comicaștri.\nNu prea știu ce însemna în epocă „agent al poliției”, „spion”, etc. – dar am la îndemână o amintire a lui Artur Gorovei (Alte vremuri, Amintiri literare, Folticeni, 1930, p. 66), bărbat cu totul stimabil, despre un caz oarecum similar. Este vorba despre fiul lui Ion Creangă, căpitanul, care, după moartea părintelui său, vine la Iași cu o sumă considerabilă de bani pentru a sponsoriza editarea operelor marelui povestitor – și, în plus, pentru a sponsoriza chiar o revistă literară. Artur Gorovei notează: „El e junimist, mi-a spus, fiindcă are protector pe Petre Carp, care l-a trimes la Viena, ca spion, cu o sută de lei pe zi. E junimist în politică, nu însă și în literatură, din pricină că există o răceală pronunțată între tatăl său și d-nii Maiorescu și Iacob Negruzzi…” Dau informația sub beneficiu de inventar, pentru cei care se vor interesa de aceste meserii paramilitare în perioada lui Eminescu. Desigur, tot pentru bani făcea și tânărul Ocășanu acțiune de „spionaj dublu”. (Ghilimelele sunt necesare, pentru că meseria de „spion” implică un angajament, o apartenență la un serviciu secret, etc.)\nCând vorbesc de cronologie, vreau să spun că nu se putea ști, înainte de editarea „Însemnărilor zilnice” ale lui Maiorescu, de acel bilet al doamnei Slavici, înainte de apariția procesului verbal, de acel comisar, etc.\n2. PISTOLUL LUI EMINESCU Înainte să povestească Al. Ciurcu despre agitarea pistolului de către Eminescu în Cafeneaua Capșa, lumea știa, însă, ceva asemănător, publicat de Nicolae Pătrașcu în „Convorbiri literare”, în insipidul „Studiu critic” pe care l-a însăilat acesta la câteva luni după moartea poetului (scos în carte în 1892). Citez doar un fragment: „La 8 iulie un vânt puternic se abătu asupra acestui creere-lume, desrădăcinând orice vegetație și aștri, și lăsând în urmă-i pustiul și umbra în care nu mai încolți decât sămânța morții. Se înarmă dis de dimineață cu un revolver și plecă să ia o baie. Când voi să se coboare, descărcă revolverul în unul din vechii și cei mai buni prieteni ai săi, D. Chibici-Râvneanu. Atunci fu condus și instalat în ospiciul Caritatea din București, unde stătu mai bine de două luni într-un delir liniștit…” Cum poți integra această informație în context? Autorul, apropiat al Junimii, martor la multe evenimente, confundă 28 iunie cu 8 iulie – și-l aduce în bătaia pistolului lui Eminescu nici mai mult nici mai puțin decât pe Chibici-Râmneanu, unul dintre cei mai vechi prieteni ai poetului. Acesta, avocat la Căile Ferate Române, avea permis de liber parcurs în Europa. Istoria literară nu reține această agresiune a poetului asupra lui. Chibici însuși nu o confirmă. Dimpotrivă, se cunosc versuri din manuscrisele poetului care i se dedică, „amicul Chibici” fiind, într-o variantă, chiar interlocutorul din Satira II („Cu evlavie cumplită / Înghițeam pe regii lybici - / Unde sunt acele vremuri / Te întreb, amice Chibici?”, O. II, p.231, etc.). Este unul dintre vechii și bunii prieteni ai poetului – dar n-a dorit să ia cuvântul în chestiunea bolii de la 1883 – motivând, la un moment dat, zice-se, că ar fi vorba de secrete de stat ce ar leza interesele unor mari puteri europene. Între scrisorile pe care i le trimite poetul, foarte cunoscută este cea din sanatoriul de lângă Viena, imediat după însănătoșire:\n„Fii bun, iubite Chibici, și răspunde-mi cum stau lucrurile cu mine. (…) Astfel, fără speranță și plin de amare îndoieli, îți scriu, iubite Chibici, și te rog să-mi lămurești poziția în care mă aflu. Eu aș vrea să scap cât se poate de curând. Și să mă întorc în țară, să mă satur de mămăliga strămoșească, căci aici, de când mă aflu, n-am avut niciodată fericirea de-a mânca măcar până la sațiu. Foamea și demoralizarea, iată cele două stări continue în care petrece nenorocitul tău amic, M. Eminescu.”\nCe-ar rezulta dacă am accepta că Eminescu a tras în Chibici, a amenințat-o pe Doamna Capșa, portretul Regelui Carol I, a tras în Ventura însuși?! Avea pistolul la el și când a mers la Maiorescu, de ce nu l-ar fi folosit?! Mai mult: îl avea și la Iași, când l-a vizitat pe Ion Creangă la 6 iunie 1883 (se pare că și l-a procurat la sfârșitul lui mai 1883, când au fost grațiați de către rege cei trei atentatori la viața lui I. C. Brătianu, așa-numitul grup Carlova-Pietraru-Pătescu arestarea căruia o ceruse, în 1881, atât de insistent Eminescu).\nIată că această concordanță nu s-a verificat – și a fost scoasă din biografia lui Eminescu împușcarea lui Chibici. Asta, cu atât mai mult cu cât mai există o amintire despre pistolul lui Eminescu descărcat aiurea, deci detunătura ca atare are dublă atestare și ar fi putut să se vorbească despre o concordanță, si să se fixeze în memoria colectivă. Este vorba despre o amintire a lui D. Teleor din 1903. Un fost redactor la ziarul Timpul, notat cu majuscula „R.”, îi povestește acestuia cum Eminescu a îndreptat pistolul spre el pentru că i-a schimbat un text în tipografie:\n„– Te-mpușc!\nȘi zicând vorbele acestea, Eminescu scoase un revolver nou și-l îndreptă spre mine.\n- Te-ai speriat?\n- Mai e vorbă, dragă Teleor?!\n- Ce-ai făcut?\n- M-am ascuns după un scaun. Pe urmă am fugit pe-o ușă ce era deschisă în apropiere.\n- Dar poetul?\n- Nu știu ce-a mai făcut.\n- A tras?\n- Nu. Când l-am întâlnit în redacție peste câtva timp a început să râdă, și râzi, și râzi. Mi-a zis: „- Cum credeai, bre, c-o să te împușc? Uite revorverul, e gol!” „-M-ai speriat, domnule Eminescu!” „-Te-ai speriat! Ha! Ha! Ha!”. A râs apoi o grămadă.\n- Își uitase de articol?\n- Își uitase. A doua zi, însă, a fost internat la Caritatea, căci d. Chibici, la care ședea, nu-l mai putea ține în frâu.\n- Ce făcea?\n- În noaptea aceea a luat o birje și s-a dus la Șosea.\n- Să se plimbe?\n- Ce să se plimbe?! Acolo a începăut să tragă în aer focuri de revolver, de se speriase lumea.\n- N-a atins pe nimeni?\n- Nu. Se amuza numai. Poliția, neapărat, a pus mâna pe el, l-a dus la domnul Chibici sau la d. Maiorescu, și de aici…”\nD. Teleor publică această amintire în suplimentul „Litere și arte” al ziarului „Adevărul”, la 12 martie 1903, dar nu o mai reia în cartea „Eminescu intim” din 1904, unde retipărește amintirile sale despre poet risipite prin presă. Intenția de a-i da o replică lui Nicolae Pătrașcu (episodul „Chibici” al acestuia se publicase, repetăm, în 1892) este evidentă – de vreme ce insistă că poetul n-a rănit pe nimeni, doar se amuza trăgând focuri de pistol în aer; dar la D. Teleor amintirile se încurcă, se suprapun, se confundă. Crede că poetul locuia la Chibici, că pe acesta l-a chemat poliția, etc. Vom vedea, mai jos, cum persistă D. Teleor în suprapunerea imaginilor. În fond, el face literatură, propune un personaj cu numele „Eminescu” – nu relatează fapte exacte.\n3. EMINESCU ARESTAT LA 24 IUNIE 1883 SI ELIBERAT PE LOC Dar informația curge în continuare, și acum, recent, Dl. Ion Spânu comentează, în revista Literatorul, iulie 2007, piese dintr-un „Dosar Eminescu”, cu număr de înregistrare, privind aceleași împrejurări ale lui 28 iunie 1883. Înainte de 1989, când mi-am făcut și eu cuvenita documentare (de fapt, câteva confruntări cu documentele originale), la Arhivele Statului nu existau, sau nu se puteau consulta asemenea acte.\nAm scris despre acest „dosar” ce se știa din presă: în 1924 este descris fugar de Radu D. Rosetti – care imediat, la numai o săptămână, în același ziar, este aspru certat de C. Botez că dezvăluie lucruri urâte despre boala și moartea lui Eminescu, lucruri care ar trebui îngropate în arhive. Îngropate au rămas aceste acte. Acum, dacă s-au redescoperit, ele ar trebui editate urgent – și apoi comentate; Dl. Ion Spânu citează câteva fraze și umple patru pagini de revistă cu impresii și comentarii unde Titu Maiorescu este conspirator șef, se răzbună pe Eminescu din invidie, etc.\nCronologia consemnării fiecărei informații în parte este interesantă. Vă mai amintiți, probabil, finalul filmului despre Eminescu din serialul „Mari români”, cu actorul Andrei Gheorghe zâmbind dezamăgit lângă un lighean cu apă și spunând cam așa: „– E, hei, oameni buni, și să vă mai spun una: procesul verbal al comisarului de poliție nici măcar nu e datat cum trebuie, ăsta a falsificat până și data, a pus episodul cu câteva zile mai devreme!…” Ei, da, cu toții am văzut actul, l-am citit… și am tăcut, pentru că începe așa: „Proces verbal. Douăzeci și patru iunie 1883, orele 7 seara. Noi, C. Nicolescu, comisarul secțiunea 18 din Capitală, fiind informat…” Dl. Andrei Gheorghe m-a întrebat și pe mine, am ridicat și eu din umeri…Încă nu pot da un răspuns, așa cum nici ediția academică nu l-a dat (nu l-a formulat, n-a pus problema) - și nici G. Călinescu sau altcineva. Presupunem că este datare greșită, și gata… Am văzut mai sus cum N.Pătrașcu pune 8 iulie în loc de 28 iunie…\nEvident, trebuie văzut mai întâi actul în original. Dacă este scris ferm „douăzeci și patru iunie”, ce se va întâmpla? Mai înainte de a ne autodisprețui ca nație, sau de a zice că suntem țara lui Papură vodă unde nimic nu merge, nimic nu e la locul lui etc. - cum fac toți domnii bășcălie de profesie sau de ocazie – este cazul să luăm în calcul data ca atare. Ce-ar mai fi dacă Eminescu a fost arestat pe 24 iunie? Cade informația lui Titu Maiorescu din „Însemnările zilnice”, după care poetul a fost pe 28 iunie la el în casă, etc.?\nEpisoadele s-au înșirat, pe 28 iunie, în această ordine: la ora 6 dimineața biletul Doamnei Slavici, puțin după aceea Simțion, apoi drumul la Șuțu pentru rezervarea camerei lui Eminescu, apoi, pe la 10, vizita lui Eminescu – după care, drumul poetului la Capșa, și celelalte, până la baia Mitrașewschi. Și în procesul verbal al poliției, și în amintirea lui Grigore Ventura și în relatarea lui Nicolae Pătrașcu baia persistă, deci ea este pivotul pe care se adună celelalte informații.\nExistă, însă, și posibilitatea logică a unui alt scenariu. Este foarte posibil ca poetul să fi mers mai des la baia Mitrașewski în aceste zile, chiar zilnic, din cauza căldurilor celor mari, și pentru că-i plăcea acolo. Este foarte posibil ca el să fi fost reținut cu adevărat pe 24 iunie 1883, întârziind prea mult în apa caldă și îngrijorându-și prietenii care au apelat la poliție. (A nu se confunda lucrurile: am stabilit că Eminescu era avizat asupra eficienței băilor turcești pe timp de caniculă, cu cât apa este mai fierbinte adaptarea ulterioară este mai bună; deci poetul nu voia să se opărească, să-și facă un rău fizic.) În aceste condiții, însă, trebuie că i s-a dat drumul: fie s-a sesizat cineva sus pus, poate chiar fratele său Matei, poate el însuși și-a revenit ori a găsit argumente să fie eliberat din stabilimentul doctorului Șuțu… Au urmat câteva zile, trei la număr, de libertate câștigată – iar apoi, la 28 iunie, lucrurile s-au repetat și s-au agravat: a venit biletul, Simțion, apoi Capșa, Ventura, din nou baia Mitrașewski (Ventura aducându-l pe poet aici pentru că știa că-i place locul; baie pe care Maiorescu n-o consemnează, însă)…\nSimțion făcuse un pariu cu Eminescu semnat și datat „Astăzi 25 iunie 1883 la una oră și 25 de minute” (hârtia se află între manuscrisele poetului): deci, dacă a fost arestat pe 24 iunie seara, Eminescu a fost eliberat aproape imediat, pentru că la ora 1,25 din noapte există acest înscris. Nu e cazul să ne ascundem după vorbe, pariul acesta a fost făcut în condiții bahice, de vreme ce se încheie astfel: „Cine pierde rămășagul plătește două sticle de Johannisberger și care se vor bea împreună de cei doi subsemnați la Rusciuc.” Au fost, probabil și martori. Se sărbătorea ceva – de pildă, scoaterea celui reținut din stabilimentul doctorului Șuțu. Și miza pariului este interesantă: „Mihaiu Eminescu a susținut că, amândoi viețuind încă, Simțion va lucra la podul care se va dura între Giurgiu și Rusciuc, într-un timp în care Carol I, rege al României, va fi ales de bulgari principe al Bulgariei.”\nAcest proiect geostrategic se discuta în epocă, nu e cazul să-l considerăm rodul minții bolnave a lui Eminescu, așa cum au făcut unii biografi ai poetului (ca dovadă a precarității studiilor noastre de istorie pentru perioada Carol I).\nȘi în cazul acestui pariu avem o concordanță: D. Teleor vorbește, tot prin 1903, despre ultimile zile ale lui Eminescu – și plasează acolo, deci în 1889, scene ca acestea:\n„Cu vreo lună înainte de moartea sa, Eminescu mergea regulat, în fiecare seară, la Coloseul Opler, mai mult pentru hatârul unei frumoase cântărețe suedeze. Într-o seară, după ce am jucat popice amândoi, după ce m-a bătut de m-a prăpădit la joc, făcând mereu numai nouă puncte, am trecut amândoi în sala de spectacol. Toată sala era plină de lume. Capelmaistrul Carbus începuse să agite bagheta. La masa noastră mai veniră încă vreo patru-cinci prieteni. Eminescu era foarte vesel, transportat. Veni o nouă serie de halbe cu guler de mareșal,\n- Ce gulere sunt astea, bre?\n- De general!\n- De colonel bulgăresc!\nEminescu avea privirea îndepărtată spre scenă: parcă aștepta ceva.\n- Ce e, Eminescule?\n- Nu vine cineva…\n- Cine?\n- Cineva…\nApoi mai vorbirăm de pariul ce făcuse Eminescu – pariu în scris cu Simțion și alții…\nUn cântec vesel în formă de marș ne făcu să tăcem și să îndreptăm privirile spre scenă. Eminescu făcu ochii mari, se însufleți și strigă deodată:\n- Suedeza!\nApoi, după scaun, printr-o săritură, se sui pe masă, își puse un șervet în jurul capului și începu să strige: Bravo! Bravo!\nToată sala a rămas înmărmurită.”\nEvident, D. Teleor confundă iarăși, pentru că despre “suedeză” se știe, de la Nicolae Pătrașcu, din același studiu insipid, că Eminescu a văzut-o în 1884, la ieșirea din sanatatoriul de lângă Viena, pe când se plimba prin Italia cu Chibici-Râmneanu. Pariul cu Simțion este, însă, din 1883, după cum este datat (că doar nu se va fi repetat și peste ani!). Aici, relieful informației este încurcat de suprapunerea amintirilor și bănuim că, subliminal, D. Teleor se gândește la „moartea sa civilă”, deci la primăvara lui 1883. Poate că Eminescu o cunoștea pe „suedeză” din România, iar în 1884 a revăzut-o în Italia. Oricum, situația rămâne neclară.\nȘtim din corespondența sa editată în anul 2000 că poetul ducea o parte din cărți și manuscrise la Constantin Simțion, având de gând să se mute definitiv de la Doamna Slavici: pe fondul acestei mutări se derulează evenimentele din iunie 1883. (Prin august, Maiorescu îi va da lui Matei Eminescu ceasul poetului, despre care știm că acesta îl păstra în lada sa cu manuscrise, acum aflată la Simțion împreună cu o parte din cărți; criticul a primit, probabil, această ladă la el.)\nVine, astfel, ziua de 28 iunie, și la 6 dimineață cineva îi aduce lui Maiorescu un bilet de la D-na Slavici, iar „curând după aceea Simțion la mine, întâia oară”. Rezultă că acesta știa ce se petrece, probabil fusese martor la cearta dintre poet și soția lui Slavici – sau poate a fost anunțat tot de aceasta, tot printr-un bilet. E oțios să amănunțim, dar ne obligă textul: „curând după aceea” înseamnă tot foarte de dimineață, la un moment nepotrivit pentru o vizită, deci este vorba de o urgență. Simțion vine singur, probabil pentru că Eminescu încă mai doarme sau a putut fi liniștit și l-a luat somnul.\nAceastă ipoteză a faptelor repetate poate fi luată în discuție în condițiile în care chiar apar actele originale, cum ne anunță Dl. Spânu. Nu discut aici dacă este vorba de recidiva bolii lui Eminescu sau de încercările repetate ale urmăritorilor săi de a-l prinde „în flagrant”. În procesul verbal din 24 iunie situația prietenilor este aceasta: Ocășanu și Siderescu îl informează pe comisar că poetul este închis în baie – iar la fața locului: „Introducându-ne cu mai toți amicii mai sus precizați aici, am găsit pe nenorocitul Mihail Eminescu, dezbrăcat, silindu-se, să închidă ușa-i sa și avea aerul de a fi speriat la vederea noastră în număr de 4-5 persoane, între care și d-l Constantin Simțion.”. Mai departe bolnavul este condus la Instititul Caritatea „cu concursul d-lor: Ocășanu și Simțion”. Înapoi, la gazda lui Eminescu, vine numai V. Siderescu. Se pare că inginerul C. Simțion are o poziție privilegiată și un rol deosebit, fiind mai apropiat de poet. Nu el a anunțat poliția – dar a venit cu ceilalți, sau după ei, la baia Mitrașewschi; prezența lui îl emoționează pe poet – și probabil că el îl convinge să accepte drumul la spital, rămânând apoi cu poetul aici, și semnând împreună peste câteva ore pariul – care, iată, după D. Teleor a devenit o întâmplare de referință în epocă.\n4. ZIUA MAXIMEI INSURGENȚE Ce a făcut el în cealaltă zi, pe 28 iunie? Titu Maiorescu scrie despre Eminescu: „Potrivit înțelegerii (ce avusesem cu Simțion), i-am spus că trebuie să se ducă la Simțion, pentru Societatea Carpații. Mi-a cerut să-i dau 5 lei pentru trăsură și a plecat cu trăsura acolo (la Simțion). De acolo e vorba să fie dus la dr. Șuțu. De s-ar face asta fără greutate!”. Se presupune că poetul s-a oprit cu trăsura la Capșa, unde s-a întâlnit cu Grigore Ventura. Ceva nu se leagă, însă. Maiorescu locuia pe Strada Mercur, în zona actualului Magazin „Eva”, iar sediul Societății Carpații era, după câte știm, pe Știrbei Vodă, undeva deasupra Cișmigiului. Capșa se află, însă, în direcție opusă, spre Universitate, iar Baia Mitrașewschi, în prelungirea acestei direcții, spre Dâmbovița. Când a ieșit de la Maiorescu, poetul trebuia s-o ia spre nord, nu spre sud. Ce căuta el la Capșa – dacă nu avea nici bani de trăsură?!\nLogica aritmetică a faptelor cere ca Eminescu să fi mers într-adevăr spre nord, la Simțion, la sediul Societății Carpații, iar acolo Simțion și ceilalți prieteni să-l fi determinat să accepte internarea la Șuțu. „De s-ar face asta fără greutate!” – vrea să însemne că poetul trebuia convins.\nDecurge, în limitele aceleiași logici abstracte, că episodul Capșa-Ventura este separat, s-a petrecut altă dată, nu se leagă de plecarea lui Eminescu din casa lui Maiorescu, deci de ziua de 28 iunie. Poate a fost cu o zi înainte, poate cu două – tot la aceeași baie, poliția fiind anunțată, acum, de Grigore Ventura, nu de amicii poetului. Dacă un fapt se repetă o dată – el se poate repeta și a doua oară. Reiese imaginea unui Eminescu foarte revoltat în zilele de 24, 25, 26, 27 și 28 iunie 1883 - prezent, însă, și cu texte în ziarul „Timpul” (ediția academică este foarte parcimonioasă pentru aceste zile cu scrisul poetului, dar câteva note din 26 iunie tot publică; noi înșine am editat textul din 28 iunie 1883 al lui Eminescu, pe care l-am denumit „Pentru libertatea presei și a jurnaliștilor” – și am atras atenția că la editorialul din 23 iunie cel puțin notele de subsol îi aparțin poetului; ținem la dispoziție aceste note – în eventualitatea că se va ivi prilejul să le edităm; facem observația că nu este vorba de texte de sertar, putând fi scrise mai înainte, pentru că răspund informației la zi, sunt actuale).\nAcest amănunt ne-ar putea interesa: și în 1889, pe când era internat în Sanatoriul doctorului Șuțu, medicul V. Vineș transmite informația că poetul scria, între altele, și articole de ziar. Fuga din spital, semnalată mai sus de amintirea lui D. Nițulescu, îl duce pe poet la Piața de flori, lângă Hanul lui Manuc, în apropierea redacțiilor de ziare și reviste. Interesul noastru este atras de capacitatea de creație a poetului chiar în asemenea clipe foarte grele.\nIată care ar fi consecințele logice, cum le înțelegem noi, dacă am accepta că acest proces verbal datat 24 iunie este chiar din 24 iunie. Iată cât de necesar este să fie văzut și expertizat tehnic. N-am dezvoltat în scris aceste argumente până acum, neîndrăznind să iau în calcul datarea exactă (mai sunt și alte cazuri când acte privitoare la viața lui Eminescu sunt datate greșit; în cazul procesului verbal discutat, poate fi vorba de un concept deja elaborat de către comisar – sau chiar de o neatenție). Decurge că în 24 lucrurile s-au petrecut cum spune comisarul – iar apoi, informatorul a fost Grigore Ventura. Au fost, deci, două rețineri în baie – și, desigur, trebuie să mai existe un proces verbal la „Dosarul Eminescu”, cel de-al doilea.\nRepet: în momentul documentării mele aceste acte nu existau sau nu erau publice la Arhivele Statului; nici ediția academică nu le cunoaște (iar procesul verbal din 24 iunie este reluat acolo dintr-o carte a lui Augustin Z. N. Pop). Nu cred că am dreptul, moralmente vorbind, să revin în arhive: trăim alt moment, o pleiadă de tineri se arată interesați de cazul Eminescu – și lor li se cuvine munca fructuoasă. Există, desigur, și riscul ca aceste noi documente să devină simple jucării sau prilejuri / pretexte de nouă bășcălie: acest risc trebuie asumat de către ei înșiși și dintre ei trebuie să se ridice chemarea către adevăr.\nPentru că observ, deja, cum Maiorescu devine țintă simbolică, țin să amintesc un lucru: Titu Maiorescu nu acționează singur, „de capul său” cum se spune. Imediat notează în jurnal „am înștiințat încă pe Th. Rosetti despre aceasta.” La 18/30 octombrie tot el arată cine a mai semnat procesul verbal cu cheltuielile pentru poet: Th. Rosetti, Simțion, Slavici, Nica și Chibici. Numele lui Theodor Rosetti intervine iarăși, este chiar cap de listă. Printre cei care-l vizitează în ianuarie 1884 pe Eminescu în sanatoriul de lângă Viena se află, de asemenea, și Theodor Rosetti. Este vorba de un membru marcant al partidului, recunoscut ca președinte informal, om cu mare greutate și cu imensă acoperire politică. Orice s-ar fi întâmplat cu Eminescu – a fost o hotărâre de grup în privința lui, nu a unuia singur, s-a făcut responsabil ce s-a făcut, nu e vorba de o răzbunare personală a cuiva. Meditația d-lui Theodor Codreanu pe marginea sentimentului de vinovăție al lui Maiorescu este mult mai fertilă.\nÎn chip de concluzie, este posibil – chiar foarte posibil! – să avem de-a face cu un insurgent, cu un Eminescu foarte revoltat. Rămăsese singur la Timpul, între conservatori, iar prietenii săi junimiștii trecuseră de partea guvernului. Potolirea lui se impunea. Exista indicația lui P.P. Carp, ambasadorul nostru în Austro-Ungaria (primul dintre junimiști care trece de partea guvernului ca să rezolve – și va rezolva! – gravele probleme de politică externă ale momentului), acel „Și mai potoliți-l pe Eminescu!”. Există, iată, acordul lui Th. Rosetti. Poate că a fost vorba de un plan, cuprinzând mai întâi îndepărtarea poetului din București (concordanța Slavici-Maiorescu), apoi complicându-se și însemnând recuperarea lui din baie cu ajutorul poliției și al societarilor de la „Carpații”, apoi cu ajutorul lui Gr. Ventura – în fine, cu ajutorul lui C. Simțion. Titu Maiorescu nu-i putea încredința poetului „secrete de stat”, știindu-l cam „gură spartă” (vezi celelalte secrete, cele de grup, pe care poetul le răspândește repede prin Veronica Micle).\nChiar pariul cu Simțion conține acea situație geopolitică avută în vedere de viitorul, iminentul Tratat secret care impunea ca România să renunțe la revendicarea Transilvaniei, Banatului și Bucovinei – orientându-se, în schimb, spre românii din sudul Dunării. Eminescu intuiește acest proiect, nu-l cunoaște din negocierile carpiste (și apoi statale) – dar Simțion și oameni ca el îl resimt ca pe o glumă.\nDesigur, însă, pe lângă această calitate de „gură spartă” a poetului, trebuie avută în vedere și poziția sa dură, inflexibilă, în favoarea românilor de peste munți. Nu neapărat despre ce scrie poetul acum în Timpul este vorba - ci de întreaga sa activitate, bine știută și reținută în epocă.\n","date":"08-02-2008","img":"","permalink":"https://axaneamului.ro/posts/magazine/axa-i/2/o-zi-din-viata-lui-eminescu/","series":["AXA ANUL I"],"tags":["Mihai Eminescu"],"title":"O zi din viața lui Eminescu","youtube":""},{"author":"Florin Stuparu","categories":["Oglinda vremii","celulă","Părintele Daniil","Tanacu"],"content":"Părintele Daniil de la Tanacu, deținut de drept comun al statului ateu român În urmă cu trei ani, scriam articolul de mai jos, care nu e politic, precum s-ar părea, ci teologic: „Criminalul cu barbă roșie”1 și „integrarea europeană a ortodoxiei”2.\nCu puțin timp în urmă, noi, românii, am semnat, prin reprezentanții noștri aleși, o înțelegere de „integrare” sau de „aderare” în „comunitatea Europeană”. Aceasta s-a întîmplat după cincisprezece ani de propagandă în care ni s-a repetat că nu avem altă cale, că acesta e ultimul prilej de a ne împlini „destinul” ca nație. Nimeni nu și-a pus întrebarea dacă „integrarea” aceasta e un lucru cu adevărat bun, dacă nu e o amăgire. Dar întîi și întîi nimeni nu s-a întrebat ce înseamnă vorbele acestea înseși: „integrare”, „Europa”. Dicționarul de sinonime zice că primul cuvînt însemnează „includere”, „încorporare”, „înglobare”. Mai pe românește, eu l-aș tălmăci prin „înghițire”. În ce privește vorba „Europa”, nesfîrșitele discuții despre ce ar putea să însemne această vorbă nu au ajuns la nici un capăt. Și este firesc să fie așa. În lipsa unui scop aflat dincolo de ea, istoria nu are nici un înțeles. Iar scopul a ceea ce numim „istorie” este mîntuirea firii omenești, adică ieșirea sa de sub stăpînirea diavolului (dezbinătorul) celui mare, numit și „Satana” („Potrivnicul”), împăcarea omului cu Dumnezeu cel în Treime slăvit și redobîndirea nemuririi și a fericirii de dinainte de căderea Evei și a lui Adam. Necredincioșii, urîtorii de Hristos, nu vor să audă de aceasta, și spun că scopul istoriei este autodesăvîrșirea omului, adică întocmai ceea ce i-a spus și Satana Evei, atunci cînd a ispitit-o: „Ori în ce zi veți mînca dintr-însul [din pomul cunoștinței binelui și răului, n. m], se vor deschide ochii voștri și veți fi ca niște dumnezei” (Facerea 3:5). Ținînd seama deci de cele zise, înțelegem că „Europa” este acea parte a continentului cu același nume ce nu ține de Adevărul ortodox, Adevăr care nu e ceva, ci e Cineva, anume Însuși Mîntuitorul Hristos. „Europa” este acea împărăție întemeiată de Carol cel Mare pe mincinosul eres „creștin” care avea să se numească mai tîrziu „romano-catolicism” și din care aveau să răsară eresurile protestante3. Altfel spus, „Europa” este însăși împărăția Antihristului, adică a „Hristosului” celui mincinos, împărăție care nu doar că se alcătuiește sub ochii noștri, dar și împreună cu noi, așa zișii ortodocși.\nSpun că sîntem ortodocși doar cu numele fiindcă nu cunoaștem faptele cele mai însemnate ale istoriei acestui pămînt: întruparea Dumnezeu-Cuvîntului, propovăduirea, pătimirile, învierea și înălțarea Sa la cer cu trupul cel omenesc. Dar nu numai atît, căci lucrarea pămîntească a Mîntuitorului Hristos nu s-a sfîrșit odată cu acestea. Ce mai are de făcut? Învierea trupurilor tuturor oamenilor și rezidirea întregii lumi, căci, prin păcatul omului, întreaga făptură, de la firul de iarbă și pînă la stele, a căzut și ea în stricăciune și în moarte. Atunci se va face Judecata cea Înfricoșată, atunci „cerurile vor pieri cu vuiet mare, stihiile, arzînd, se vor desface, și pămîntul și lucrurile de pe el se vor mistui”. Și iarăși: „Cerurile, luînd foc, se vor nimici, iar stihiile, aprinse, se vor topi!” (2 Petru 3). Tot atunci, Mîntuitorul, venind cu slavă și cu putere pe norii cerului, îl va nimici pe vrăjmașul Satana, prăvălindu-l în iezerul cel de foc. Dar cînd va fi acest „atunci”? În clipa în care omul va fi săvîrșit tot răul (faptele necredinței) și tot binele (faptele credinței) de care e în stare. Iar măsura răului va fi atinsă de acel mare Antihrist4, om născut din femeie, căruia Satana îi va da întreaga sa putere, cu care va face minuni mincinoase cum nu au mai fost nicicînd. Trebuie înțeles bine că Antihrist nu va fi un diavol sau Satana însuși, ci „omul nelegiuirii, fiul pierzării, potrivnicul, care se înalță mai presus de tot ce se numește Dumnezeu, sau se cinstește cu închinare, așa încît să se așeze el în Biserica lui Dumnezeu, dîndu-se pe sine drept Dumnezeu” (2 Tesaloniceni 2:3, 4). Așadar, Antihrist va fi om „prin lucrarea lui Satan, însoțită de tot felul de puteri și de semne și de mununi mincinoase” (2 Tesaloniceni 2:9). Și va căuta să arate prin toate aceste lucrări că este Dumnezeu.\nAntihristul va domni peste întreaga lume, fiind ales în chip democratic de cetățenii Statului Mondial, preînchipuit prin UE. Căci „Europa” este modelul întregii lumii: „Statele Unite ale Americii” nu sînt decît un experiment francmasonic al acestor „State Unite ale Europei”. Japonia, Hong-Kong-ul, Taiwan-ul, Australia, toate sînt „Europa”, avînd ea însăși ca model Babilonul de dinaintea despărțirii neamurilor, împărăția oamenilor care au încercat să ajungă zei prin propriile puteri. Aceasta e UE: statele Europei unite împotriva lui Hristos, ultima încercare a celui rău de a pierde neamul omenesc.\nS-ar zice că nimic nu poate sta în calea acestui rău care ține încătușată întreaga omenire. Dar nu este așa. Să nu uităm că, odată cu înălțarea Mîntuitorului și cu coborîrea Sfîntului Duh, oamenii nu mai sînt neputincioși în fața Satanei, pentru că în Biserică ei au puterea lui Dumnezeu, care lucrează prin preoți. Acesta este ceea ce se cheamă „har”, adică „dar”, căci Dumnezeu dăruiește preotului aceste puteri. Iar darul lui Dumnezeu se arată în ceea ce se cheamă „Sfintele Taine” pe care le săvîrșesc preoții. Cîtă vreme puterea lui Dumnezeu lucrează prin Sfintele Taine, urîtorul de oameni - Satana - nu-și poate împlini planurile. Ținînd seama de aceasta, înțelegem bine că România nu poate „intra” în „Europa” împreună cu Biserica, atîta vreme cît Biserica mai este ceea ce trebuie să fie, adică săvîrșitoare a Sfintelor Taine ale lui Hristos. Așa ne lămurim propaganda care se face prin presă, televiziune și radio (dar nu numai) împotriva „misticismului”5 Bisericii Ortodoxe, ce rămîne prinsă în aceste „practici învechite” (Sfintele Taine), în loc „să se implice în adevăratele probleme sociale, ajutînd la rezolvarea lor prin mijloace concrete”.\nPînă acum, pe față, singura luptă s-a dus la noi împotriva Tainei Sfîntului Maslu, pornind de la ceea ce s-a întîmplat în urmă cu cîteva săptămîni la Mănăstirea Sfînta Treime din satul Tanacu-Vaslui6. Cazul acesta este – repet – doar un prilej pentru ca puterea antihristică, prin a ei trîmbiță, presa („a patra putere în Stat”, nu?) să batjocorească Sfînta Taină a Maslului, pe care o numește „exorcism”. Așadar, la Tanacu s-au săvîrșit „ritualuri”, „ritual sectant” (Ziua, 20 iunie), „exorcizări” (Ziua, 18 iunie)7, „exorcizări și alte horror-i” (Ziua, 22 iunie) [și s-a rulat un] „film de groază cu preot, măicuțe și exorcizări” (Ziua, 18 iunie). Mai mult, „[…] slujbele speciale pentru «alungarea diavolului» se practică însă în întreaga țară. Exorcizarea este „o practică mult mai răspîndită decît s-ar fi crezut. În ultimele zile, s-au înmulțit mărturiile cu privire la exorcizări, devenite o adevărată industrie în multe mănăstiri românești” (Diavoliada și apostolii ei, în Ziua, 28 iunie). „Din păcate, BOR a tolerat aceste practici cu iz medieval. Nu știu dacă a încurajat fanatismul, dar nici nu l-a condamnat. Fiindcă asistăm astăzi la o primejdioasă exacerbare a fanatismului religios” (Ziua, 21 iunie). Și – puțină luare aminte! – „mai mare responsabilitate revine B. O. R.” (Ziua, 21 iunie). „Slujitorii Domnului nu ar trebui să încurajeze aceste practici demne de Mama Omida (Diavoliada și apostolii ei, în Ziua, 28 iunie). Apoi, așa-zisul „exorcism” este o „practică medievală”, deci „barbară”: „Barbarie la Sfînta Treime. După cum se știe, M. Sfînta Treime, scena unei crime care amintește de Evul Mediu” (Ziua, 20 iunie); „barbarie”, „Evul Mediu” (Ziua, 18 iunie), „mitul Evului Mediu” (Ziua, 23 iunie). Părintele Daniel e [un] „criminal venit parcă din Evul Mediu” (Ziua, 20 iunie), „preotul barbar” (Ziua, 18 iunie), [El], „criminalul cu barbă roșie a șocat o țară întreagă prin barbaria pe care a comis-o” (Ziua, 21 iunie).\nVedeți înșelătoria? Ortodoxia nu are nimic de-a face cu toate acestea. „Exorcismul” este într-adevăr un „ritual”, dar al romano-catolicilor căzuți din harul lui Dumnezeu. „Exorcismul” este acea înșelare diavolească, vrăjitorie curată, prin care „preoții” papistași, folosindu-se de o putere pe care o cred a lor, „alungă demonii” din om, firește în chip mincinos8. În ce privește Taina Sfîntului Maslu, aceasta e o slujbă dumnezeiască de vindecare atît a bolilor trupești, cît și sufletești, dintre care cea mai grea este stăpînirea celui bolnav de către duhurile necurate. (Ea poate fi săvîrșită de orice preot, ca de altfel toate celelalte slujbe bisericești, oriunde și oricînd.) Pentru a înțelege ce se întîmplă la Sfîntul Maslu e nevoie să ne gîndim care este pricina și obîrșia bolii. Pricina oricărei boli este păcatul. Căci „boala” este de fapt moartea, pedeapsa primită de către strămoșul Adam pentru al său păcat. La fel, orice boală e urmarea păcatelor. Cel care împarte boala este diavolul, cu voia lui Dumnezeu, și nicidecum Dumnezeu, Care doar o îngăduie în scop pedagogic, pentru îndreptarea păcătosului. Astfel, odată cu pocăința celui bolnav, Dumnezeu slăbește sau oprește boala cu totul. Prin cine însă? Prin ai Săi preoți care săvîrșesc slujba.\nCe este însă „evul mediu”? O formulă născocită de istoricii urîtori de Hristos pentru a numi acea perioadă în care Apusul a fost – chipurile! – creștin, anume cei 1500 de ani de la Învierea Mîntuitorului și pînă la ceea ce s-a numit Renaștere, adică pînă la renașterea păgînismului din Italia veacului al 14-lea. Ortodoxia nu cunoaște un „ev mediu”, fiindcă Biserica lui Hristos – cu Sfintele sale Taine, cu Sfintele sale Dogme, cu Sfintele sale Rînduieli – este veșnică, fiind lucrătoare atît în această viață, cît și în aceea ce va să vină.\nVedem așadar că aceste minciuni jurnalistice tăgăduiesc dumnezeirea Bisericii, cu scopul de a arăta că ea este doar o asociație religioasă între multe altele. Și mai mult, una dăunătoare, fiind învechită, căci, dintr-un „fanatism inacceptabil în mileniul trei”, dintr-un „delir mistic” (Diavoliada și apostolii ei, în Ziua, 28 iunie), ajunge să săvîrșească „crime mistice” (Ziua, 20 iunie). Nu este prima oară cînd citim, în savante cărți sau în vulgara presă, că „creștinismul oriental [Ortodoxia adică], învechit în practicile sale medievale, este incompatibil cu democrația, cu civilizația și cu integrarea europeană”. Este însă prima dată cînd se spune pe față că Biserica lui Hristos propovăduiește nebunia ucigașă, sălbăticia, primitivismul, ținînd în loc „evoluția” sălbaticului norod românesc și „integrarea” lui între „țările civilizatele ale Europei”. Ei bine, lucrurile acestea sînt spuse acum limpede: „Exorcizarea de la Sfînta Treime și România medievală. […] exorcizarea fatală de la Tanacu. […] Cică sora Irina era posedată de diavol. Nu! Această oroare nu s-a consumat cu secole în urmă, în tenebrosul Ev Mediu. S-a petrecut săptămîna trecută, în România, în țărișoara noastră care aspiră să devină peste 2 ani membră a U. E.” (Ziua, 21 iunie). Sau: „Înțeleg că ne pregătim de integrarea în Europa anului 1000!. […] Păi, pe aici [în Canada, n. m.], toată lumea nu mai vorbește de România lui Dracula, ci despe România lui Daniel [Corogeanu]!. […] TV5, de pildă, care nu s-a înghesuit să prezinte cazul răpirii jurnaliștilor români, a avut în trei zile două prezentări în prime time despre călugărul Daniel și ororile de la mănăstirea din Tanacu. Și iată că vestea a trecut și Atlanticul” (Dilema, articolul Integrarea europeană a ortodoxiei). Ai noștri „directori de conștiințe” sînt așadar „speriați” „nu doar fiindcă este inimaginabil ca la începutul secolului XXI să avem de-a face cu acest caz al unei călugărițe bolnave psihic martirizate de către chiar colegele ei de monahism și mai ales de către cel care ar fi trebuit să fie duhovnicul ei avizat și protector în viața călugărească. Dar și fiindcă, așa cum s-a speculat, România nu doar că nu se află încă în Europa, prin anumite tare ale sale, dar se dovedește a fi o țară barbară, primitivă, cu reacții brutale, o Românie medievală” (revista 22, 28 iunie, 2005). Și: „Fenomenul Tanacu nu este doar un simplu «accident», cum pare să îl prezinte BOR, ci mai degrabă simptomul acut al unei boli de sistem. Chiar nu îndrăznește nimeni să o trateze?)” (Dilema, articolul Integrarea europeană a ortodoxiei).\nȘi atunci ce e de făcut pentru a „trata” boala ortodoxă și a civiliza acest neam de papuași, aducîndu-l în raiul european? Singurul leac e preschimbarea Bisericii într-o asociație atee, lipsită de puterea lui Dumnezeu, în care totul să fie controlat de către „organele Statului”. Căci „rolul Bisericii ar trebui să fie acela de a lumina o comunitate, nu de a o îndobitoci și mai tare, cultivîndu-i superstițiile, speculîndu-i ignoranța și întreținîndu-i spaimele” (Ziua, 21 iunie). Dar acest lucru nu se poate face cîtă vreme Biserica este chiar o „instituție fundamentală” a Statului zis Român și cît e numită de Constituția acestui Stat „Biserică Națională”! De aceea, e nevoie mai întîi ca ea să se „privatizeze”, să se preschimbe într-un „grup religios” oarecare9. Tocmai acest lucru se discută zilele acestea, în legătură cu Legea Cultelor. Aici bate și toată campania de presă prilejuită de ceea ce s-a întîmplat la Tanacu, care trage următoarea încheiere: „A fost nevoie de revoluții pentru separarea între Biserică și Stat, după ce primii 1500 de ani de creștinism au paralizat dezvoltarea gîndirii libere în Europa. Moștenirea lui Giordano Bruno pare însă că nu privește pe noi: îl avem pe Ștefan cel Mare, un fel de Becali mai nervos, însă la fel de bun dezvoltator imobiliar, cel puțin în materie de mănăstiri. […] Dincolo de toate, președintele Băsescu e dator să intervină. De la înălțimea celor 70 de procente, el poate să-și scoată poporul din hipnoza șarlatanilor sfinți. Ce nu-l țin curelele pe Patriarh, trebuie să facă marinarul: să tragă linia unde se sfîrșește bigotismul și de unde începe România pe care ne-a promis-o” (Dilema). „[Astfel, se] demonstrează urgența de a separa tradiția mistică a unor grupuri religioase [Ortodoxia, n. m.] de restul instituțiilor moderne” (Gabriel Andreescu, Ziua, 23 iunie). E limpede nu? Și – ca să scurtăm cuvîntul: noi trebuie să înțelegem bine că, odată cu tratatul de aderare la UE, Statul Român a fost desființat cu totul.10 De acum încolo, el va fi doar un administrator al centrului, care va pune în lucrare poruncile venite de la împărăție. Prima dintre ele: nimicirea Ortodoxiei, lucru care nu e cu putință, căci Biserica lui Hristos „nu va fi nimicită nici de porțile [adică intrarea, începutul, n. m.] iadului [care e chiar «Europa» Antihristului, n. m.] (Matei 16:18). Amin!\nAu trecut așadar trei ani și – după mai multe procese desfășurate în presă, la tribunal și în lăuntrul B.O.R. – părintele Daniel și cele patru monahii de la Tanacu au fost condamnați la închisoare. Acesta nu ar fi un lucru de tristețe pentru următorii lui Hristos, care au fost cu toții întemnițați de către stăpînirea lumească: de la sfinții prooroci din Vechiul Testament și pînă la sfinții apostoli, mucenici și teologi (cuvîntători de Dumnezeu) din vremurile mai noi. De vreme ce Dumnezeu cel întrupat a fost închis, chinuit, batjocorit și ucis, atunci pentru orice Creștin nu este lucru de tristețe a suferi asemenea Lui, ci chiar o bucurie. Nu, înfricoșător e faptul că împotriva acestor cinci slujitori ai lui Dumnezeu s-a ridicat întîi de toate instituția numită pe scurt B.O.R., mai pe înțeles ierarhia, alcătuită din urmașii Sfinților Apostoli ai lui Hristos! Acești ierarhi l-au osîndit pe părintele Daniel încă de acum trei ani, mai înaintea tuturor judecătorilor lumești prin fața cărora a trecut. Aceștia s-au lepădat de cei păstoriți și îndrumați de ei, pe care i-au îndepărtat din preoție și din monahism (ceea ce nu se poate, după cum se va vedea mai jos!). Pentru aceasta se plînge acum părintele Daniel, nu pentru nedreptatea ce i s-a făcut la tribunalul laic (nedreptate care e de la sine înțeleasă). Căci iată ce citim în presa acestor zile:\n„Fostul preot Daniel Corogeanu a trimis Patriarhului și episcopilor ortodocși din Sinodul BOR o scrisoare prin care cere judecarea sa de către o instanță bisericească.\nÎn scrisoare, Daniel Corogenu și cele patru călugărițe condamnate odată cu el, se plîng că au fost excluși din preoție și respectiv din viața monahală în mod abuziv, printr-o decizie a episcopului vicar de Huși, Corneliu Bîrlădeanul.\nEi cer audierea episcopului de către Patriarh din perspectiva canoanelor și a regulamentelor de funcționare ale Bisericii Ortodoxe Române.\nEpiscopul vicar este acuzat că ar fi luat o decizie necanonică, sub presiunea scandalului creat în vara lui 2005 de moartea tinerei Irina Cornici.\nLui Corneliu Bîrlădeanul i se reproșează că:\nA primit pîră asupra unui preot fără să cerceteze faima pîrîtorilor, încălcînd Canonul 21 de la Calcedon. Cităm: „Clericii sau laicii care pîrăsc pe episcopi sau pe clerici să nu se primească la pîră îndată, ci să se cerceteze faima lor”. A refuzat taina mărturisirii celor ce i-au cerut-o, în cazul dat nouă, încălcînd Canonul 52 Apostolic. Cităm: „Dacă vreun episcop sau preot nu-l primește pe cel ce se întoarce de la păcat, ci îl respinge, să se caterisească, pentru că mîhnește pe Hristos, Cel ce a zis: Bucurie se face în ceruri pentru un păcătos care se pocăiește (Luca 15,7)”. A caterisit fără cercetare și, lucru nemaiauzit în Biserica Ortodoxă Universală, a exclus din monahism cinci călugări, încălcînd Canonul 43 Trulan. Cităm: „Îi este îngăduit creștinului să-și aleagă viața ascetică și ca, părăsind viforul cel prea tulburat al treburilor vieții, să intre în mănăstire și să se tundă după chipul cel monahal, chiar dacă ar fi fost prins în orice cădere în greșeală. Căci Mîntuitorul nostru Dumnezeu a zis: Pe cel ce vine la Mine nu-l voi scoate afară (Ioan 6, 37). Așadar, viețuirea monahicească înfățișindu-ne nouă viața cea întru pocăință, o încuviințăm celui ce cu adevărat i se hărăzește; și în nici un chip fapta vieții lui de mai înainte nu-l împiedică pe el la împlinirea dorinței sale.” A făcut mărturie mincinoasă (în presă și în ieșirile sale înaintea credincioșilor), împotriva unei întregi obști monahale mințind că biserica mănăstirii de la Tanacu nu este sfințită, că preotul nu este hirotonit, că toată obștea face parte dintr-o grupare extra-eclesială, necanonică și eretică (actele de înființare a mănăstirii semnate de Prea Sfinția Sa sunt asupra noastră și, desigur, în arhiva episcopiei). A învinuit întreaga obște de practici vrăjitorești.  A numit criminal pe preotul slujitor, caterisindu-l sub învinuire de omor, fără a avea pronunțarea instanței judecătorești, fapt prin care a influențat negativ derularea procesului penal intentat nedrept împotriva subsemnaților. În sfîrșit, ne-a învinuit de neascultare, pe noi, care am umblat în urma Prea Sfinției Sale pentru a ne spovedi, fiind alungați de la episcopie de fiecare dată.”  În aceeași scrisoare, Daniel Corogeanu și cele patru călugărițe îl acuză pe episcopul vicar de Huși că ar fi dezinformat în fața Sinodului BOR și cer Patriarhului o reparație publică:\n„Avînd în vedere aceste și alte încălcări grave ale episcopului bîrlădean, care a ajuns cu pîra sa mincinoasă pînă și înaintea Sfîntului Sinod (interzicîndu-ne mai înainte în mod abuziv și anticanonic dreptul la recurs), nefiind noi de față ca să ne apărăm, a adus împotriva noastră învinuiri nefondate, implicînd întregul Sinod într-o cauză nedreaptă, faptă care dăunează sobornicității Bisericii, zdruncinînd credința milioanelor de credincioși ortodocși în faptul că în Sinod episcopii iau hotărîri călăuziți de Duhul Sfînt, potrivit Sfintei Scripturi și nu supuși emoțiilor de moment, sau, ceea ce este și mai grav, mînați de interese meschine omenești”.\n„(…) După prima judecare am fost condamnați la 14 ani de închisoare (eu), 8 ani maica stareță și respectiv cîte 5 ani alte trei monahii din obște”.\n„În prezent ne aflăm în așteptarea motivației acuzării, care încă nu a fost formulată (deși perioada legală de 30 de zile a expirat), și intenționăm să facem recurs”.\n„PREA FERICITE PĂRINTE PATRIARH, avînd în vedere că un comunicat al Biroului de Presă al BOR, în care sunt încuviințate acuzațiile nedrepte aduse monahilor de la Tanacu este folosit ca probă în proces, făcînd ca Biserica să joace rolul de martor mincinos, ne adresăm cu smerenie Prea Fericirii Voastre rugîndu-vă să cereți revederea cauzei noastre și să contraziceți printr-un document public acuzațiile nefondate care ne-au fost aduse de către unele voci din presă și de către episcopul Corneliu Bîrlădeanu.\nAvînd în vedere faptul că nu mai este vorba de dezbaterea unei simple abateri disciplinare din sînul unei obști monahale, ci de un caz cu rezonanță națională și chiar internațională în urma căruia cinci monahi nevinovați riscă să facă închisoare fără a fi demonstrată prin probe vina lor, intervenția Prea Fericirii Voastre și a Sfîntului Sinod în soluționarea acestui caz nu doar că înfăptuiește o procedură canonică firească și necesară, ci este un gest drept și democratic potrivit unei societăți europene din care și România face parte.” (…)\nCu fiiască supunere și smerenie,\nIeromonahul (caterisit) DANIEL Corogeanu\nMonahia NEONILA (Arcăleanu Sofia-Nicoleta)\nMonahia SILUANA (Bărdănaș Simona)\nMonahia PAHOMIA (Oțel Elena)\nMonahia ANASTASIA (Cepreaga Adina Lucia)”\n Note 1 Titlu din Ziua.\n2 Titlu din Dilema.\n3 Cei mai inteligenți dintre apostolii europenizării spun și ei același lucru: „Integrarea europeană. Să nu uităm un lucru: pînă în prezent (cu excepția Greciei), s-a integrat, în mare, doar Europa catolică, Europa lui Charlemagne […]” (Dilema, articolul Integrarea europeană a ortodoxiei).\n4 Căci antihrist e orice urîtor de Hristos și închinător la om, chiar dacă se dă drept „creștin”. De pildă, papa, sau patriarhul ecumenic al Constantinopolului (care zice de pildă, între multe alte hule, că ortodocșii au multe de învățat din înțelepciunea lui Budhha).\n5 „Mystikos” înseamnă în elină „tainic”, de unde noi avem „mister”. E vorba de învățătura și de practicile care te pot pune în legătură cu cel rău, nu cu Dumnezeu.\n6 Nu voi vorbi aici despre moartea acelei surori Irina, nici despre vinovăția părintelui Daniel, lucruri despre care oricum nu cunoaștem adevărul. Tot ce s-a aflat (și poate tot ce se va afla vreodată) vine numai din partea secției de agitație „ateist-științifică” a „Internaționalei a IV-a” numită UE. Scribii europeni nici nu s-au străduit să născocească ceva nou, ci au copiat formulele propagandei anilor ’50, vrednice de „maeștri” A. Toma sau N. D. Cocea. Astfel, Mănăstirea de la Tanacu e „Mănăstirea diavolului” (Ziua, 18 iunie) „circul dracilor” (Ziua, 21 iunie), Părintele Daniel e „preotul diavolului – tupeu de ucigaș”, „criminalul în sutană” (Ziua, 20 iunie), „preotul asasin”, „preotul ucigaș” (Ziua, 21 iunie), „monstru cu barbă roșie” (Ziua, 22 iunie) ș.a.m.d.\n7 În orbirea lor, urîtorii de Hristos, Îl batjocoresc așa cum o fac de 2000 de ani încoace, nepricepînd că primii înșelați de diavol sînt chiar ei: „Călugăria, cum ar spune Ilf și Petrov, e instituție onorabilă, care însă are un mare defect: îl ia pe Dumnezeu în serios. Chiar ideea de a-ți dărui viața Celui de Sus îmi pare depășită. În fond, astăzi sînt chemări cu mult mai onorabile și mai în nevoie de personal și de cash: Greeanpeace, Amnesty International sau Salvați Vama Veche. Toate fac fapte bune, fără îndoială plăcute Celui de Sus, în eventualitatea că el există. Altminteri, aș spune că să-l scoți pe dracul din om nu e o îndeletnicire de mare talent: trebuie doar să-l enervezi, ca să plece în altă parte” (revista 22).\n8 E curios că anul acesta au fost date o mulțime de filme cu „exorciști” și „exorcizări” papistașe: de la serialele de tip Miracole, pînă la filmul lung Constantine. Toate nefiind altceva decît o cumplită batjocorire a Sfîntului Maslu: de pildă, Constantine îl lovește pe „ghiavol” cu un box de aur cu ghinturi în formă de cruce, sau îl îm- pușcă cu o armă în formă de cruce, cu gloanțe turnate din cruciulițe de aur. Aceste hule filmate au făcut ca „opinia publică”, adică gloatele consumatoare de ziare să înghită tot ce i-au pus jurnaliștii înainte despre ceea ce s-a întîmplat în mănăstirea părintelui Daniil.\n9 Dacă despărțirea de Statul francmasonic e dăunătoare cu adevărat Bisericii lui Hristos e altă discuție și nu e vremea să o ducem aici. Căci într-adevăr, e o nebunie ca Ortodoxia să fie una din instituțiile fundamentale ale unei instituții care luptă împotriva lui Hristos: statul revoluționar și democratic. Faptul că s-a ajuns la această împerechere nefirească se datorează revoluției anti-creștine înfăptuite de Cuza, care, după ce a ruinat Biserica, a „integrat-o” Statului, din două pricini: o dată pentru a o preschimba într-o instituție lumească, și al doilea pentru că zisa „democratizare” nu se putea face decît cu ajutorul ei, fiindcă era mult prea puternică. Astfel încît Statul antihristic (de la cel al lui Brătianu bătrînul, pînă la acela al lui Iliescu) a trebuit să și-o ia – vorba noastră comunistă - ca „tovarăș vremelnic de drum”. Acum, rolul de aliat al Bisericii cu Statul s-a încheiat, ea nici nu mai folosește stăpînirii, nici nu mai este destul de puternică pentru a fi împotriva statului. Și atunci Statul se leapădă de ea ca de o unealtă uzată, odată ce românii au priceput, în sfîrșit, că e mai rentabil să fii alături de omul european decît de Dumnezeu.\n10 Despre un Stat românesc, sau bulgar, sau grecesc nu mai poate fi vorba începînd de la revoluțiile masonice din veacul al 19-lea. Statele acestea erau subordonate însă - mai în taină, mai la vedere – lojilor, iar nu unei instituții suprastatale aflate la vedere, cu scopuri declarat imperialiste, sau, cum se zice, „globaliste”.\n","date":"08-02-2008","img":"https://axaneamului.ro/posts/magazine/axa-i/2/ortodoxia-in-celula/images/0.jpg","permalink":"https://axaneamului.ro/posts/magazine/axa-i/2/ortodoxia-in-celula/","series":["AXA ANUL I"],"tags":["Oglinda Vremii"],"title":"Ortodoxia în celulă","youtube":""},{"author":"Teodor Crăciunescu","categories":["Învățături ale Sfinților Părinți","Iconografie","Cetatea Creștină"],"content":"Icoana, cuvânt de origine grecească (eikon) înseamnă chip sau asemănare. Ea este caracteristică Bisericii Creștine, în special Bisericii Ortodoxe, ca obiect de cult. Faptul că noi, creștinii, avem icoane este o excepție în spiritualitatea orientală. Numai Biserica Ortodoxă păstrează cultul icoanelor existent de la început în Biserica creștină.\nReligia creștină, iconică, aduce desăvârșirea, împlinirea religiei aniconice a evreilor aflată în contrast cu cea a elinilor, o religie a imaginii. Arta profană a grecilor urmărea frumusețea și perfecțiunea exterioară și consta în exprimarea unei viziuni individuale a omului. Însă arta sacră, a icoanei, este expresia unei teologii înalte pe care o slujește, o exprimă, o explică. Ea exprimă o doctrină supra-umană, revelată, supra-individuală, originală în adevăratul sens al cuvântului.\nNoi, creștinii, înțelegem prin icoană o „imagine sacră în două dimensiuni, care reprezintă pe Iisus Hristos, pe Maica lui Dumnezeu sau un sfânt, cu putință de zugrăvit datorită trupului pe care l-a avut, Cărora Li se aduce închinare sau cinstire, după principiul: cinstea dată icoanei trece la cel zugrăvit în icoană”. În icoană nu reprezentăm esența divinității, ci icoana, prin excelență, îl reprezintă pe Hristos. Iar temeiul pictării icoanelor îl constituie întruparea lui Hristos, a Fiului lui Dumnezeu. Icoanele au în centru întruparea lui Hristos. Reprezentăm în icoane pe Maica Domnului pentru că din ea S-a întrupat Hristos. Reprezentăm în icoane pe sfinți pentru că ei s-au modelat după Hristos, L-au urmat pe Hristos. Iar scopul icoanei nu e de a picta ci de a transforma și de a te transforma; pentru că obligația fiecărui creștin este de a se îndumnezei, de a deveni participant la lumina necreată - la slava lui Dumnezeu.\nIcoana-chipul nu este identică cu prototipul, ea este o asemănare și nu un portret, pentru că închinarea nu se oprește la ea (la icoană) ci este trimisă de aceasta la prototip. Ea nu este realitatea ultimă, ci este o „fereastră spre absolut”, ea reprezintă materia transfigurată prin har.\nMateria transfigurată a icoanei reprezintă materia transfigurată de Hristos cel întrupat la Schimbarea la Față pe muntele Tabor. De aceea nu ne închinăm materiei, ci celui ce este înfățișat în icoană, după cum spune Sfântul Vasile cel Mare: „Cinstea adusă icoanei se îndreaptă spre originalul ei”.\nIcoana este o prezență, ea are o încărcătură de sacralitate. Poporul evreu era oprit a se închina în altă parte, la vreo altă reprezentare decât „cortul mărturiei”, care era adevărata reprezentare și purta în el „icoana și chipul celor cerești” (Ioan Damaschin, Dogmatica, p. 176). Dar ei nu erau pregătiți să vadă cele dinăuntru datorită slăbiciunii firii și pericolului de a cădea în idolatrie. Pe acele reprezentări le vedea doar Moise, iar mai târziu arhiereul, care se apropiau de slava lui Dumnezeu.\n„Scopul icoanei nu e de a picta, ci de a transforma și de a te transforma.”\n„Temeiul pictării icoanelor îl constituie întruparea lui Hristos.”\nIcoana (asemănarea, chipul) se afla în cort, dar nu putea fi arătată oamenilor decât după ce aceștia vor fi fost întăriți prin venirea Autorului icoanei, singurul Care-i putea călăuzi la înțelegerea ei, venirea lui Hristos prin întrupare. În cort se aflau icoanele-asemănările, așa cum le văzuse Moise: „Vezi, vei face pe toate după chipul care ți-a fost arătat în munte” (Ieș. 25, 40). Sfântul Ioan Damaschin arată că acestea erau lucrul mâinilor omenești: „Heruvimii, apoi, care umbreau ilastiriul, nu erau lucrurile mâinilor omenești?” (Ioan Damaschin, Dogmatica, p. 176). Chivotul (ilastiriul) cu tot ce se afla în el era lucrul mâinilor omenești, dar a fost poruncit și asigura comunicarea între oameni și Dumnezeu. El era o icoană adevărată; era icoana celor văzute în munte, dar era și icoana celor viitoare, căci în el se aflau lucruri care constituiau icoana celor viitoare: năstrapa cea de aur cu mană, toiagul lui Aaron (care prefigurează pe Maica Domnului), apoi tablele Legii (umbra Noului Legământ a Legii celei Noi). Chivotul era „tronul slavei”, „scaunul heruvimilor” pe care „stătea” Dumnezeu. Deasupra lui (a capacului) sălășluia Dumnezeu și de acolo grăia cu Moise. Prezența chivotului, icoana celor viitoare, oriunde s-ar fi aflat acesta, indica prezența lui Dumnezeu. Acest lucru era cunoscut și mărturisit nu numai de evrei, dar și de celelalte neamuri păgâne: „Atunci s-au înspăimântat filistenii, căci ziceau «Dumnezeul lor a venit la ei în tabără»” (I Regi IV, 7). Dar pentru că Dumnezeu încă nu se făcuse văzut, nu se arătase în trup, de aceea nu se foloseau icoanele. Dumnezeu Se descoperea poporului prin cuvinte și prin sunete. El rămânea invizibil și nu se putea asemăna cu nimic din ceea ce se vedea. De aceea în Vechiul Testament nu erau decât prefigurări simbolice ale celor viitoare. Sfântul Ioan Damaschin spune că „Legea nu era o imagine, ci era asemeni unui zid ce ascundea imaginea”, iar Sfântul Apostol Pavel spune că „Legea avea umbra bunurilor viitoare, iar nu însuși chipul lucrurilor” (Evrei 10,1). În aceste condiții era imposibil a reprezenta chipul lui Dumnezeu, căci „cine poate să facă chipul Dumnezeului nevăzut, necorporal, necircumscris și fără de formă ? Este culmea nebuniei și a lipsei de credință să înfățișezi Dumnezeirea”. (Sf. Ioan Damaschin, Dogmatica, pag. 177)\n„Dar când Dumnezeu s-a făcut om în chip substanțial și real, s-a înfățișat în icoană chipul Lui.”\nInterdicția reprezentării chipului lui Dumnezeu avea să dispară însă odată cu venirea Lui în lume, făcându-Se văzut. „Dar când Dumnezeu, din pricina milostivirii milei Lui, s-a făcut om cu adevărat pentru mântuirea noastră și S-a făcut om, nu cum S-a arătat lui Avraam în chip de om și nici cum s-a arătat profeților, ci S-a făcut om în chip substanțial și real (…). (…) s-a înfățișat în icoană chipul Lui spre a ne aduce aminte de El și spre a căpăta învățătură noi, care n-am fost de față atunci.” (Sf.Ioan Damaschin, Dogmatica, p. 177). Iată deci temeiul fundamental pentru care noi, creștinii, îl reprezentăm pe Dumnezeu Fiul în icoane.\n„Dacă-L reprezentăm pe Mântuitor în icoană, nu-L reprezentăm pe Dumnezeu cel nevăzut, ci Chipul Său, care ni S-a arătat prin întrupare.”\nÎn Noul Testament ni se revelează realitatea: omul este creat după chipul lui Dumnezeu, iar Dumnezeu coboară și „ia chip de rob” pentru ca omul să ajungă să-l cunoască în mod deplin. Omul ca ființă psiho-fizică stă în relație cu Dumnezeu prin toată ființa lui, atât prin suflet cât și prin trup. Cunoașterea numai prin cuvinte este parțială, nedeplină și acest lucru se vede foarte clar acum când imaginea stăpânește totul. Chiar cei care ne acuză pentru întrebuințarea icoanelor (a imaginilor sacre) se folosesc foarte mult de imagini. Imaginea este indispensabilă unei înțelegeri depline a oricărui lucru, oricât de însemnat sau neînsemnat ar fi acesta. Iar dacă-L reprezentăm pe Mântuitor în icoană, nu-L reprezentăm pe Dumnezeu Cel nevăzut sau esența Sa spirituală ci Chipul Său care ni s-a arătat prin întrupare. Căci așa cum printr-un tablou care înfățișează un om nu se poate reda sufletul său cel nevăzut ci numai trupul ce cade sub incidența simțului vizual, tot așa prin icoană nu reprezentăm pe Cel nevăzut ci pe Cel care ni S-a arătat în chip real. Toate vietățile sunt vii, dar viața din ele nu poate fi reprezentată. Ea nici nu este cunoscută în esența ei, pentru că ea își are originea în Cel nevăzut, Cel viu, Care este izvorul vieții. Toate cele vii trăiesc în El și prin El „căci în El trăim și ne mișcăm și suntem” (Faptele Apostolilor VII, 28). El singur este viu prin Sine Însuși: „Tu ești Hristosul, Fiul lui Dumnezeu celui viu”(Matei XVI,16); și Stăpânul vieții care izvorăște viață: „Întru El era viață…” (Ioan I,4). Dar când Fiul lui Dumnezeu „Celui viu”, întru Care „era viață”, „S-a făcut trup” (carne-sarx) (Ioan I, 14) atunci chipul Său a devenit accesibil ochilor trupești, a fost văzut de oameni, pipăit de Toma și observat de ucenici (după Înviere, la marea Tiberiadei).\nNecesitatea icoanei, a imaginii decurge din nevoia omului de a avea în fața ochilor ceva concret: „Dacă nu voi vedea în mâinile Lui semnul cuielor, și dacă nu voi pune mâna mea în coasta Lui, nu voi crede” (Ioan XX, 25). O dată cu întruparea, materia este transfigurată, transformată, capabilă să exprime manifestările, descoperirea dumnezeiască. Hristos în trup fiind și-a arătat ucenicilor slava Sa pe muntele Taborului. De aceea, nu întâmplător, la intrarea unui novice în rândul iconarilor (zugravilor) preotul îi citește Troparul Schimbării la față: „Schimbatu-te-ai la față în munte Hristoase Dumnezeule, arătând ucenicilor Tăi slava Ta pe cât li se putea…”.\n„Noi nu înfățișăm nici natura divină, nici natura umană a lui Hristos, ci reprezentăm în icoană Persoana Sa, în care cele două naturi sunt unite în mod neamestecat și nedespărțit.”\nPrin trupul Său material, Hristos Fiul lui Dumnezeu se face cunoscut Apostolilor dar Îl face cunoscut lor chiar pe Tatăl: „Doamne arată-ne nouă pe Tatăl și ne este de ajuns. Iisus i-a zis: De atâta vreme sunt cu voi și nu M-ai cunoscut Filipe? Cel ce m-a văzut pe Mine a văzut pe Tatăl” (Ioan XIV, 8-9).\nIcoana este necesară datorită insuficiențelor sau slăbiciunii firii omenești. Omul fiind circumscris, limitat în timp și spațiu nu poate avea o cunoștință directă a celor nevăzute, nici a celor trecute sau viitoare și nici a celor îndepărtate în timp. Astfel, icoana servește la ghidarea cunoștinței și arătarea celor ascunse. „S-a înfățișat în icoană chipul Lui spre a căpăta învățătură noi, care n-am fost atunci de față, pentru ca fără să fi văzut, dar auzind și crezând, să avem parte de fericirea Domnului” (Sfântul Ioan Damaschin, Dogmatica, p.177). Icoana pune în evidență originalul - un lucru pe care nu-l avem în față. Ea nu este identică cu originalul, nu se aseamănă întru totul cu acesta, ci se observă deosebiri între ele.\nIcoana omului nu e identică cu omul pentru că nu-i poate reda sufletul nevăzut. Tot astfel, Fiul lui Dumnezeu, Care este icoana Tatălui, se deosebește de Tatăl pentru că Unul este născut, iar Celălalt nenăscut.\nPotrivit Sfinților Părinți reprezentarea în icoană a Fiului lui Dumnezeu întrupat se bazează pe posibilitatea înfățișării firii umane a Maicii Sale. „Întrucât Hristos S-a născut din Tatăl Cel nevăzut, El nu poate avea chip. Într-adevăr, ce chip ar putea corespunde Dumnezeirii a Cărei reprezentare este absolut interzisă de Sfânta Scriptură? Dar, din momentul în care Hristos S-a născut dintr-o maică ce poate fi văzută, El are, firește, un chip care corespunde celui al Maicii Sale. Iar dacă arta nu L-ar putea înfățișa, ar însemna că El nu s-a născut decât din Tatăl și că nu S-a întrupat. Dar așa ceva ar fi împotriva întregii iconomii dumnezeiești a mântuirii noastre”.\nSfântul Teofan, Mitropolitul Niceei exprimă concis și exact în condacul din Duminica Ortodoxiei întreaga iconomie a mântuirii și doctrina despre conținutul imaginii: „Cuvântul cel nedescris al Tatălui a devenit descriptibil întrupându-Se din tine, Maică a lui Dumnezeu; și refăcând chipul în vrednicia dintâi unitu-l-a cu dumnezeiasca frumusețe. Și mărturisind mântuirea închipuim aceasta prin lucrare și prin cuvânt”.\nDar adversarii icoanelor nu pot pricepe imaginea aceasta a Dumnezeu-Omului și se întreabă cum pot fi reprezentate cele două naturi ale lui Hristos. Noi însă nu căutăm a înfățișa ca atare nici natura divină, nici natura umană a lui Hristos, ci reprezentăm în icoană Persoana Sa, a Dumnezeu-Omului în care cele două naturi sunt unite în mod neamestecat și nedespărțit. Sfânta Tradiție, prin Sinodul al VII-lea ecumenic ne spune: „Cuvântul nu a părăsit chipul omenesc, ci acesta s-a luminat”, ceea ce arată că materia este transfigurată. Prin întrupare, Fiul lui Dumnezeu S-a micșorat (coborât) cu puțin față de îngeri, dar când S-a ridicat l-a luat pe om împreună cu El și l-a ridicat mai presus decât îngerii. Nu a restaurat doar omul în puritatea lui originară ci a și împlinit cele ce Adam nu le putuse împlini.\nScopul icoanei este de a ne orienta spre transfigurarea sentimentelor, nu de a provoca sau exalta în noi un sentiment natural; ea nu este mișcătoare sau sentimentală.\n„Arta sacră ortodoxă este expresia vizuală a dogmei transfigurării. Transfigurarea omului este aici înțeleasă și transmisă ca o realitate obiectivă bine definită, în acord cu învățătura ortodoxă; ceea ce ni se arată nu este o interpretare individuală, nici o concepție abstractă, mai mult sau mai puțin deteriorată, ci un adevăr propovăduit de Biserică” (Leonid Uspenski, Teologia icoanei, p.126). Iar adevărul în creștinism este o Persoană, el se trăiește. Icoana nu poate fi socotită ca fiind frumoasă sau urâtă. Ea nu expune chipurile naturale, în culori realiste, pentru că în felul acesta nu ar putea acoperi sensul icoanei ortodoxe. Ea reprezintă mult mai mult decât redarea unei frumuseți fizice. Frumusețea ei este puritatea spirituală, frumusețea interioară care nu poate fi redată în culori naturale. Atunci când Hristos S-a schimbat la față pe muntele Tabor, fața îi strălucea „mai puternic decât soarele”. Apostolul spune aceasta pentru că strălucirea slavei nu poate fi asemănată cu o strălucire firească. Lumina soarelui este doar o imagine care, deși este cea mai puternică lumină naturală, nu poate fi comparată cu strălucirea slavei dumnezeiești. Iar dacă lumina soarelui nu poate fi reprezentată prin culori naturale, cu atât mai puțin lumina ce strălucește „mai tare decât soarele”.\nSfinții Părinți dau mărturie despre o lumină lăuntrică ce iluminează chipurile sfinților în anumite momente așa cum strălucea fața lui Moise când cobora de pe muntele Sinai (Ieșire XXXIV, 30).\nÎn icoană, această lumină este reprezentată prin aureola ce le înconjoară capul. Iată ce spunea Motovilov despre transfigurarea Sfântului Serafim de Sarov: „Închipuiți-vă că vedeți chipul unui om care vă vorbește în mijlocul unui soare ale cărui raze strălucesc intens, la ora amiezei”. Dacă această lumină este imposibil de descris în cuvinte omenești, ci doar asemănată soarelui, în icoană ea nu se poate reprezenta decât asemenea discului solar care învăluie chipul sfântului și nu printr-o cunună sau un disc care se poate afla deasupra creștetului capului. „Aureola nu este o alegorie, ci expresia simbolică a unei realități autentice și concrete” (L. Uspenski, Teologia icoanei, p. 121).\nDeteriorarea imaginii și a înțelegerii icoanei s-a produs și se produce încă în perioada contemporană datorită alterării unei conștiințe clare a Bisericii. Aceasta se produce în anumite cercuri ortodoxe cu bune intenții, dar cu idei progresiste, care sfidează canoanele. În concepția acestora, icoanele ortodoxe autentice aparțin unei epoci de mult apuse, pe care o reflectă, iar alături de acestea se pot ivi și altele, menite să reflecte epoci de mai mare progres. Dar aceste epoci înnoitoare nu cunosc decât progres material sau tehnologic. Înălțimea și autoritatea vieții spirituale trebuie căutate în perioada în care teologia ortodoxă și spiritualitatea ei au atins treapta cea mai înaltă a strălucirii.\nIcoana nu poate fi „învechită” - adică piesă de muzeu ce aparține veacurilor trecute - ci este veșnic actuală, veșnic aceeași, pentru că neschimbătoare este teologia ei, religia creștină ortodoxă, Biserica și Hristos-Dumnezeu, capul ei. Pentru că, după cuvintele psalmistului, „la Dumnezeu nu este schimbare, nici umbră de mutare”.\n„Icoana este veșnic actuală, veșnic aceeași, pentru că neschimbătoare este teologia ei.”\nPe lângă aceste idei înnoitoare menite a schimba ceea ce nu trebuie să exprime schimbare, ci statornicie în adevăr, au apărut bune intenții izvorâte dintr-un pietism care ignoră conștiința Bisericii, a canoanelor și a Sfintei Tradiții. Suntem martori ai unei invazii de „icoane” viu colorate, cu trăsături „drăgălașe”, cu mari influențe apusene și cu elemente răsăritene, adevărați hibrizi meniți să spargă canoanele. Acestea sunt apreciate de unii creștini ortodocși chiar în detrimentul icoanelor canonice. Și același lucru se întâmplă sub ochii noștri cu un alt mijloc de propovăduire a adevărului: muzica bisericească. Această muzică tradițională, de o frumusețe inegalabilă, a fost aproape uitată, iar în locul ei, prin intermediul unor grupuri pietiste, este promovată o invazie de cântece „pioase” demne de toată compasiunea. Și să nu uităm că acestea sunt susținute în defavoarea muzicii bisericești tradiționale. Greșeala sau, mai bine zis, vina constă în ignoranță și în neascultare față de Biserică, de ierarhia bisericească, de Dumnezeu.\nAr fi bine ca acești creștini să ia aminte la cuvintele lui Dumnezeu către Saul, rostite prin judecătorul Samuel: „Ascultarea este mai bună decât jertfa și supunerea mai bună decât grăsimea berbecilor. Căci nesupunerea este un păcat la fel cu vrăjitoria și împotrivirea este la fel cu închinarea la idoli” (1 Regi XV, 22-23).\nIar Sfânta Tradiție prin glasul autorizat al Sfinților Părinți ne spune, referitor la cinstirea icoanelor: „Să nu depășim hotarele veșnice pe care le-au pus părinții noștri”.\nAmin.\n","date":"08-02-2008","img":"https://axaneamului.ro/posts/magazine/axa-i/2/despre-icoana/images/0.jpg","permalink":"https://axaneamului.ro/posts/magazine/axa-i/2/despre-icoana/","series":["AXA ANUL I"],"tags":["Învățături ale Sfinților Părinți","Iconografie","Cetatea Creștină"],"title":"Despre Icoană","youtube":""},{"author":"Î.P.S. Nicolae Bălan","categories":["Document"],"content":"Întocmit de Î.P.S. Mitropolit Dr. Nicolae al Ardealului și votat de Sfântul Sinod în ședința sa de la 11 Martie 1937 Ce este Francmasoneria? „Francmasoneria este o societate secretă, răspândită azi în lumea întreagă, pretinzând a avea un scop filosofic și umanitarist”. Nu vom începe prin a da o definiție completă a Francmasoneriei, ci vom arăta pe rând originile, organizația și diferitele ei aspecte, rezumându-le la sfârșit într-o definiție.\n1. Începuturile Francmasoneriei Începuturile Francmasoneriei formează un subiect de interminabile discuții. În forma de astăzi ea există din 1717, când 4 loji engleze s-au întrunit la Londra și au format Marea Lojă a Angliei.\nLa 1723 Andersen întocmi Constituțiunile acestei organizații pe baza Constituției mai vechi a lojilor de zidari din Anglia. (Aceste loji de zidari rămăseseră cu timpul numai cu numele de zidari, în ele intrau orice fel de oameni.) Constituțiunile lui Andersen sunt legea fundamentală a Francmasoneriei.\n2. Organizația Francmasoneriei Membrii Francmasoneriei sunt împărțiți în grade oculte. Membrii dintr-un grad nu știu nici cine face parte dintr-un grad superior, nici cine face parte din același grad cu ei. Știu numai cine face parte din gradele inferioare. Din punct de vedere al numărului gradelor, precum și al altor caracteristici rituale, Francmasoneria se împarte în diferite rituri.\nAstfel există Francmasonerie ioanită sau albastră. Membrii acesteia sunt împărțiți numai în trei grade: ucenic, calfă și maestru.\nApoi este ritul scoțian sau roșu și cuprinde așa zisele grade înalte, 30 la număr, iar și mai sus de acestea sunt gradele invizibile. De obicei însă Francmasoneria ioanită nu există decât ca treaptă inferioară, supusă celei scoțiene. Gradele înalte și cele invizibile sunt cele care conduc din umbră toată vasta organizație a Francmasoneriei, în mod unitar, pe tot globul pământesc. În vârful piramidei stă Patriarhul, sau Împăratul neîncoronat al lumii.\nRidicarea într-un grad nu se face prin alegerea de jos, ci prin selecție de sus; cei din gradele superioare ridică pe cine vor dintr-un grad inferior la un grad superior. Intrarea în orice grad se face printr-un jurământ înfricoșător și printr-o inițiere. Prin jurământ, cel ce intră în gradul nou se obligă să păstreze secretul față de tot ce va vedea și va cunoaște în acest grad. Prin inițiere i se comunică taine din învățătura și misiunea Francmasoneriei, necunoscută de gradele inferioare. Secretele comunicate gradelor inferioare sunt anodine, dar cele comunicate gradelor superioare sunt grozave. Iată jurământul prestat de ucenicul Francmasoneriei ioanite: „Jur înaintea Marelui Arhitect al pământului că nu voi descoperi nimic, nici prin semne, gesturi sau altceva ce poate descoperi și indica ceva ce nu trebuie descoperit. În caz de călcare a jurământului primesc să mi se taie beregata, să mi se scoată ochii, să mi se găurească pieptul, să mi se smulgă inima, să mi se scoată măruntaiele din trup, să se ardă, să se prefacă în cenușă și să se arunce în fundul mării sau să se împrăștie în cele patru vânturi pe fața pământului”.\nAlături de această organizație, ocultă chiar pentru membri, există una administrativă, secretă pentru profani. Francmasoneria lucrează în ateliere. Atelierele în care lucrează primele grade se numesc loji simbolice, formate fiecare din vreo 50 de persoane. Atelierele gradelor superioare au alte numiri. În fruntea fiecărei loji se află un venerabil cu rol de președinte ajutat de mai mulți demnitari. Toți sunt aleși pe un an de către membrii lojei.\n3. Francmasoneria și evreii Evreii au un rol preponderent, chiar dominant în Francmasonerie. Toate gradele înalte și invizibile au fost create și sunt ocupate de ei. Bauer, Pirlet, Caillard, Lacorne, Morin, Francken, Moise Cohen, Isaac Long, întemeietorii Francmasoneriei gradelor superioare din Franța și America au fost toți evrei. În Ungaria majoritatea Francmasonilor erau evrei, iar conducerea era aproape exclusiv în mâna lor. „Biserica israelită e aliatul nostru firesc, ea ne sprijină și o mulțime de iudei sunt în rândurile noastre”, se spunea în revista Francmasonilor din Ungaria, Acacia, 1908, nr. 62. În Germania lojile dependente de Marea Lojă din Hamburg erau la fel ocupate de o mare majoritate de evrei. În Turcia conducătorii Francmasoneriei erau pe la 1909, evrei. Tot așa în Italia, șeful Francmasoneriei era faimosul evreu Ernesto Nathan, care a ajuns primar al Romei.\nFrancmasoneria franceză a fost condusă în trecut de evreii Cremieux și Gambetta. În Anglia, dintre cei vreo 300.000 Francmasoni, peste 43.000 sunt evrei.\nÎn lojile Marelui Orient din România, care e o filială a Marelui Orient din Franța, evreii se află în majoritate de 90 la sută. În lojile Marei Loji Naționale Române, ce se pretinde națională, se găsesc de asemenea evrei, deși într-un număr mai mic. Dar deși Marea Lojă Națională Română se prezintă cu masca celui mai pur românism și afectează dușmănie față de Marele Orient din România, pe față jidovit, totuși ea are legături ascunse cu Marele Orient și cu celelalte organizații francmasonice mondiale, toate fiind înglobate într-un sistem unitar. De altfel, Marea Lojă Națională Română e întemeiată prin D.I. Pangal, de către Francmasoneria Rusiei Sovietice.\nConducerea întregii Francmasonerii de către evrei se realizează prin mijlocirea ordinului Francmason pur evreiesc B`nai B`rith. Lojile acestui ordin, împrăștiate în toată lumea sunt conduse de un comitet executiv din Chicago. Membrii acestor loji, exclusiv evrei, sunt cei mai mulți și membri ai lojilor Francmasonice în care intră și creștinii. Ei mijlocesc astfel sugestiile și poruncile comitetului evreiesc de la Chicago lojilor celorlalte Francmasonerii.\nSe pot aduce nenumărate mărturisiri din lagărul Francmasonic și evreiesc despre caracterul iudaic al Francmasoneriei. Alegem numai vreo două. Rabinul Dr. Isaac M. Wise, un conducător de vază al evreilor, declară: „Francmasoneria este o organizație iudaică, a cărei istorie, misiune, semne și interpretări sunt de la un capăt la altul iudaice, cu excepția numelui unui singur grad și a unor cuvinte din formula jurământului.” Evreul Dr. G. Karpeles spune: „Ideea Francmasoneriei a izvorât cu necesitate internă din iudaism. Ca întemeietor al ei e considerat Solomon, care a văzut cea mai înaltă înflorire a lui Israil. Cuvinte și semne sunt în cea mai mare parte luate din limba ebraică.” În revista Francmasonică Symbolisme, Iulie 1928 se spune: „Misiunea cea mai importantă a Francmasoneriei este să glorifice rasa iudaică care a păstrat nealterat conținutul dumnezeiesc al cunoașterii. Apoi ea trebuie să sprijine rasa iudaică, pentru a șterge granițele naționale.”\n4. Ceremoniile Francmasonice Ceremoniile francmasonice încă dovedesc preponderența spiritului iudaic în Francmasonerie. Nu vom intra aici în amănuntele acestor ceremonii. Toate actele solemne din loji au un caracter simbolic și aproape toate obiectele și noțiunile care sunt uzitate în aceste ceremonii au numiri ebraice. Întreg complexul ceremoniilor stă într-o referință mai depărtată sau mai apropiată de misterul central al Francmasoneriei care este moartea și învierea lui Hiram, arhitectul templului lui Solomon, identificat simbolic cu un zeu născut din Isis, adică din natură.\nLegenda lui Hiram e luată din Talmud. Participanții la ceremoniile Francmasonice repetă simbolic, prin gesturile și cuvintele lor, omorârea și învierea lui Hiram, întocmai ca în misterele sincretiste precreștine. Avem de-a face deci cu un fel de cult misteriaco-cabalistic. Sf. Sinod al Bisericii ortodoxe din Grecia se exprimă în actul de condamnare a Francmasoneriei din 1933, asupra acestui punct astfel: „Francmasoneria nu este numai o simplă reuniune filantropică sau școală filosofică, ci alcătuiește un sistem mistagogic, care reamintește de vechile religii sau culte misteriaco-păgâne, din care își trage obârșia, alcătuind o urmare și o reînviere a lor… Raportul acesta al masoneriei cu religiile misteriace se vede de altfel și din cele ce au loc și se săvârșesc în timpul inițierilor. Căci, după cum în cele ce au loc în misterele idolatre vechi se relua drama luptelor și a morții zeului misteriac și prin reluarea aceasta mimică a dramei acesteia, cel ce se iniția murea dimpreună cu patronul religiei misteriace – care întotdeauna era o persoană mitică simbolizând soarele sau natura, care murea iarna și reînvia primăvara –, tot așa și în inițierea celui de al treilea grad al Francmasoneriei. Într-adevăr treapta aceasta a inițierii alcătuiește o expunere dramatică a morții protectorului masoneriei, Hiram, și un fel de reluare dramatică a morții acestuia în care, cel ce urmează a fi inițiat suferă dimpreună cu el, fiind rănit în aceleași organe și în aceleași locuri ale corpului ca și Hiram… Astfel Francmasoneria, în chip clar, este o religie misteriacă cu totul diferită, separată și străină de religia creștină… Masoneria are slujbe religioase proprii, ca ceremonia învierii în chip de lup, sau botezul masonic, ceremonia recunoașterii căsătoriei sau căsătoria francmasonă, parastasul francmasonic, inaugurarea templului masonic etc.”\n5. Francmasoneria și creștinismul Francmasoneria se prezintă așadar ca o quasi-religie cu zeul ei propriu: Hiram. În realitate ea nu admite o ființă personală la conducerea lumii, precum nu admite un principiu personal în oameni. Ea preconizează un panteism naturalist: Hiram simbolizează forța universală care își ia temporal măști individuale, prezentându-se sub formă de persoane trecătoare. „Masonul știe că personalitatea sa nu e nimic și se dezinteresează de ea. El urcă până la principiul interior al inițiativei, pe care-l bănuiește, fără a-l putea cunoaște exact, Dumnezeu necunoscut în realitatea sa misterioasă: acesta e eul transcendent, identic poate în toate existențele cari cugetă”. Așa zisele persoane omenești sunt rolurile pe care le joacă trecător unul și același actor.\n„Un actor misterios deține rolul personalității noastre. Cine este artistul care nu se arată în scenă, ci rămâne travestit și mascat?… E o energie consacrată Marei Opere, forță indestructibilă ca orice altă forță. Această energie este independentă de instrumentul prin care se manifestă printre noi. Ea se transformă fără a se stinge… Cine lucrează deci în noi, dacă nu forța care animă pe predecesorii noștri? Hiram, care învie, este o realitate. Să știm să medităm și să înțelegem. Că indivizii dispar, puțin importă, dacă energia care lucra în ei subzistă. Să ne dezinteresăm deci de o nemurire pe care ne-am reprezentat-o ca individuală. Personalitatea noastră se va stinge și dacă mai târziu evocatorii noștri și-ar închipui că intră în relație cu noi, ei n-ar constitui o fantomă decât adunând noțiunile ce și le-ar putea face despre noi”.\n„Individul este produsul tranzitoriu și repetat al unei cauze permanent constructive. În ce privește pe Marele Arhitect al Universului, trebuie să notăm că această expresie nu intenționează să impună o credință. Să ne păzim deci a ceda acelei leni a spiritului care confundă pe Marele Arhitect al inițierilor cu Dumnezeul credincioșilor”.\nFrancmasoneria este raționalistă. Ea îndeamnă pe membrii săi să supună totul cugetării raționale ca filtru suprem pentru tot ce au să admită. Iată ce zice un alt francmason: „Nici forța statului, nici cerința nu sunt eterne… Atunci ce poate regenera poporul căzut în dezordine? Nimic altceva decât stăpânirea măsurată a rațiunii… Idealul F. M. constă în a construi pe nesimțite o republică universală și democrată a cărei regină va fi rațiunea, iar consiliul suprem, adunarea înțelepților. În virtutea principiului care a prezidat la nașterea Francmasoneriei, ea va putea, bazându-se nu pe voia unui Dumnezeu inaccesibil, ci pe imperativele Rațiunii, să dea o viață moralei creștine”.\nDin acestea rezultă și raportul francmasoneriei față de creștinism. Mai putem aduce câteva citate pentru a arăta atitudinea directă a F. M. față de creștinism. Tot autorul din care am citat mai sus declară: „Mai vedeți mântuirea oamenilor într-o renaștere religioasă? O! visul imposibil! Boltele sanctuarelor ale căror ruine voiți să le reparați, nu vor mai vedea niciodată decât un ecou slab al rugăciunilor de odinioară. Nu mai există Dumnezeu pentru a mai învia morții și Acela (Hristos) ale cărui accente magice deschideau mormintele, nu mai poate spera că un miracol asemănător va opri coborârea lui lentă în groapa uitării. Mai mult ca totdeauna o credință laică se substituie unei credințe supranaturale”. Fr. Osw. Wirth în lucrarea citată compară pe Hiram cu Hristos, ambele nume exprimând doar același simbol al trecerii energiei cosmice dintr-o persoană ce dispare definitiv în alta ce apare (moartea și învierea lui Hiram). E același mit, doar numele e altul. O libertate a voinței nu admite F. M. Totul în lume, chiar și viața sufletească, decurge după o lege necesară neschimbabilă. „Simbolismul masonic împinge mai departe analogia sugerând că microcosmul sau lumea mică, se construiește ca și macrocosmul, lumea mare”.\nDar Francmasoneria nu reprezintă o concepție statistică, ci se mulțumește să existe și ea alături de creștinism. Francmasoneria e prin excelență dinamică. Ceea ce cere mai mult adepților e acțiunea, reclădirea lumii, conform principiilor ei. Astfel F. M. luptă cu îndârjire să elimine din omenire concepția opusă ei, creștinismul, și instituția care-l susține, Biserica. Devizele ei sunt: Separarea Bisericii de Stat, școala laică, căsătoria civilă, difuzarea principiilor anticreștine în masele largi. În unele state cum sunt Franța, Spania, Rusia, devizele acestea au fost realizate. În alte țări se merge cu pași repezi spre această stare. Biserica stă în fața ofensivei puternice a unui dușman necruțător.\n6. Scopul Francmasoneriei Francmasoneria își ține ultimele ei scopuri în secret. Dar fără voia ei se strevăd adeseori aceste scopuri, din mărturisiri masonice mai mult sau mai puțin învăluite. Regulat, francmasoneria spune că scopul ei este cercetarea adevărului și acțiunea caritativă.\nDar de o acțiune caritativă francmasonică nu s-a împiedicat nimeni până acum. Și apoi de ce ar fi lipsă de o asociație clandestină și de secrete, pentru desfășurarea unei acțiuni caritative?\nÎn realitate când masonii explică mai larg sensul acțiunii lor caritative, vezi că e vorba de o fericire a lumii prin scăparea de ideile ei de acum, prin așezarea ei pe temeliile principiilor raționaliste masone. „Binefacerea pentru mason nu se confundă cu ceea ce s-a convenit să se numească caritate. Cedarea câtorva bucăți de pâine, din prisos, nu-l achită de datoria sfântă ce o contractează inițiatul față de umanitate. A face bine comportă un întreg program de viață”. Într-o formă eufemistă, Fr. Osw. Wirth, arată așadar că nu caritatea este scopul Francmasoneriei.\nIar cercetarea adevărului de care vorbește F.M. trebuie înțeleasă ca o lansare a tuturor ideilor de destrămare a Statului și a Societății. Toate ideile de extremă stângă ale comunismului au fost pregătite în Loji și aplicate de francmasoni. La fel, toate ideile anticreștine, de totală emancipare a instinctelor omenești inferioare de sub prestigiul virtuților creștine. De la Marx până la Lenin și Trotzki, toți șefii mai de seamă ai comunismului au fost evrei și francmasoni, sau cel puțin francmasoni.\nZiarul francmason Latomia scrie (Iulie 1849, p. 237): „Nu putem decât să salutăm socialismul ca pe un excelent aliat al F. M. în munca de înnobilare a omenirii, în străduința de a promova binele omenirii. Socialismul și masoneria împreună cu comunismul au țâșnit din același izvor”.\nScopul Francmasoneriei stă în legătură cu soarta întregii omeniri. F.M. luptă pentru o anumită direcționare, pentru o anumită țintă a întregii vieți omenești colective și individuale. Care este acest scop? Dintr-o mulțime de mărturisiri masonice și din descifrarea sensului ce se desprinde din toată activitatea de până acum a F.M., rezultă că acest scop este: întemeierea unei republici mondiale, condusă de francmasoni, adică de evrei. O republică cu desăvârșire laică, cu o omenire îndobitocită de mizerie și de patimile inferioare dezlănțuite.\nIată ce spune același Fr. Osw. Wirth, în manualul maestrului: „Să avem curajul să ne zicem religioși și să ne afirmăm apostoli ai unei religiuni mai sfinte decât toate celelalte. Să propagăm Religia Republicii, care va forma inima cetățenilor și va cultiva virtuțile republicane”. Tema întemeierii republicii mondiale sub stăpânirea Francmasoneriei a format obiectul Congresului mondial al F.M., din 1900, ținut la Paris.\nCând vorbesc metaforic, francmasonii se prezintă ca zidarii care au să rezidească, sub conducerea lui Hiram, templul lui Solomon din Ierusalim. Aceasta înseamnă, fără metafore, restabilirea dominației lui Israil asupra lumii întregi.\nNumai din tendința F.M., după republica laică, internațională și extrem de democratică se explică de ce toate revoluțiile de la cea din 1789 încoace, toate loviturile date creștinismului, principiului monarhic și național, principiului autorității, sunt opera francmasonilor. Din aceste motive, toate statele care recunosc valoarea principiului național și a factorului creștin au desființat Francmasoneria. Așa a făcut și Italia prin Mussolini în 1925, și Germania prin Hitler. În Ungaria a fost desființată după prăbușirea comunismului lui Bela Kuhn, dovedindu-se că acest comunism a fost creația lojilor.\n7. Francmasoneria în România Nu vom face un istoric al Francmasoneriei în România. Până la război nu s-a bucurat de dezvoltare remarcabilă. Abia de la război încoace și mai ales în ultimii vreo 10 ani, a luat un avânt ce dă de gândit. Din cele șase grupe francmasonice române, una e pur evreiască: B’nai B’rith, alta Federația lojilor simbolice de rit ioanit din România e evreo-ungurească (în Ardeal) și în 1933 s-a unit cu Marea Lojă Națională Română, iar o a treia e evreo-nemțească: Marea lojă germană din România. Românii se găsesc numai în celelalte trei: Marea Lojă Americană din România (afiliată la Marea Lojă Americană din New York), Marele Orient din România afiliat la Marele Orient din Franța, și care cuprinde 90% evrei și, în sfârșit, Marea Lojă Națională din România, care afișează tricolorul, afectează lupta contra celeilalte Francmasonerii, pe motiv că e jidovită, dar aceasta e numai o mască cu scopul de a vâna cât mai mulți ofițeri și alți buni români.\nMarea Lojă Națională condusă până în 1933 de dl. Pangal, în acel an s-a rupt în două, o parte lojile ei – cele provinciale și cinci din cele zece bucureștene – constituindu-se separat în frunte cu dl. M. Sadoveanu. Dar pe dl. Sadoveanu l-au urmat numai masonii din primele trei grade, cei din gradele superioare au rămas cu dl. Pangal. Și cum masonii primelor trei grade sunt conduși de cei din gradele superioare se pare că schisma din Marea Lojă Națională e tot numai o cursă pentru românii naivi pe care prestigiul unui Sadoveanu îi atrage mai mult decât dl. I. Pangal. De altfel, gruparea dlui Sadoveanu s-a aliat cu Marele Orient.\nDespre opiniile de mason ale dlui M. Sadoveanu cităm doar următoarele rânduri din cuvântarea rostită la adunarea din 2.VII.1933, a Marii Loji Naționale. Sub un văl eufemist se întrezărește toată adversitatea masonică față de credința creștină și ideea națională: „Liber cu adevărat e numai acel maestru care izbândește a-și domina pasiunile și a se elibera de prejudecăți. Cel care păstrează ura de rasă, obscurantismul violențelor, suficiențele dogmatice, e un sclav ca și cel care nu-și poate domina pasiunile degradante”.\nFoarte sistematic zeflemisește dl M. Sadoveanu credința creștină ortodoxă pe care o socotește o credință pentru naivi, mult inferioară științei „egiptene” a „Magului” superior în romanul „Creanga de aur”.\nNumărul masonilor din România era încă în 1932 întristător de urcat. Astăzi se pare că sunt și mai mulți. În 1932 aveam 3300 masoni. Cehoslovacia avea 60, Iugoslavia 900, Polonia 450, Bulgaria 500. Se va recunoaște că România față de aceste țări vecine are enorm de mulți.\nInfluența masonilor în viața mai nouă a Statului nostru se resimte dureros, dictând din toate locurile de conducere.\nDe altfel și în Marea Lojă Națională se află evrei.\n8. Așa zisa Masonerie Națională Română Dar asupra Masoneriei Naționale Române trebuie să insistăm ceva mai mult. Despre ateismul Marelui Orient din România și al Marii Loji Naționale a dlui Sadoveanu nu poate fi nici o îndoială, odată ce el este în strânsă comuniune cu Marele Orient din Franța, despre care însăși întâmpinarea Masoneriei Naționale Române către Sfântul Sinod spune: „Prima mare organizație dizidentă a fost așa numitul Marele Orient din Franța, care încă din secolul al VIII-lea s-a îndepărtat încetul cu încetul de masoneria tradițională, suprimând obligativitatea credinței în Dumnezeu și în nemurirea sufletului, precum și aceea a contractării jurământului pe Sf. Scriptură, dintr-un așa zis spirit de liberă cugetare, și ajungând în anul 1878, la însăși primirea ateilor în Ordin. Aceasta a provocat, după cum era și firesc, o imediată ruptură a relațiilor între marile loji masonice regulate cu Marele Orient din Franța, și de atunci încoace atât Marele Orient din Franța cât și toate organizațiile afiliate lui, din lumea întreagă, sunt socotite ca schismatice, eretice și orice relații sunt interzise între masonii regulați și membrii acestor organizații”.\nNoi vom arăta în primul rând, că există relații între organizațiile masonice cu care este afiliată Masoneria Națională Română și între cele ce stau în legătură cu Marele Orient din Franța, iar în al doilea rând vom pune în adevărata lumină atitudinea față de religie a Masoneriei, ce se pretinde adversară Marelui Orient din Franța.\nMarele Orient din Franța și Marea Lojă din Franța stau în așa strânse legături, încât în fiecare an se adună delegații lor într-un convent comun. Marea Lojă din Franța însă face parte din Asociația Masonică Internațională (A.M.I.) cu sediul în Geneva, împreună cu Marile Loji din Belgia, Bulgaria, Grecia, Luxemburg, Norvegia, Polonia, Portugalia, Elveția, Cehoslovacia, Spania, Viena și Jugoslavia, dintre care multe au legături cu Masoneria Națională Română. (Vezi întâmpinarea amintită mai sus.) De altfel A.M.I. luptă pentru ca „într-un viitor mai apropiat sau mai depărtat, lanțul mondial să se încheie în sensul ca diferitele dialecte masonice ale umanității să se unească într-o limbă comună”. Deci și acum sunt numai deosebiri dialectale. Cu Marele Orient din Franța are legături Marea Lojă din Viena. Ori Marea Lojă din Viena stă în relații oficiale cu Marea Lojă din Anglia și deci și cu Masoneria Națională Română.\nCât de neserioase și de trecătoare sunt suspendările de relații între diferitele organizații francmasonice se vede și din pilda ce au dat-o în anii recenți francmasoneriei germane. Atât cele trei Mari Loji prusiene vechi care se socotesc foarte naționale, cât și alte patru din cele umanitariste: Marea Lojă din Hamburg, cea din Bayreuth, cea din Frankfurt pe Main și cea din Darmstadt, au rupt relațiile cu Marea Lojă din Viena, socotită internaționalistă. Însă în același timp Marile Loji din Hamburg, Bayreuth și Frankfurt pe Main au reluat relațiile cu Marea Lojă din Anglia, care are la rândul ei relații cu Marea Lojă din Viena.\nCu drept cuvânt observă Fr. Hasselbacher în opera sa monumentală Entlarvte Freimaurerei, 1936, vol. I, p. 71: „Orice școlar care cunoaște regulile elementare de matematică știe că: două mărimi egale cu o a treia, sunt egale și între ele. Dacă a=b și b=c, atunci și a=c”. Dacă Masoneria Națională Română are legături cu cea din Austria, iar aceasta cu Marele Orient din Franța, evident că prin masoneria austriacă există legături și între Masoneria Națională Română și Marele Orient Francez.\nCe însemnează acum că două organizații masonice au legătură și ce însemnează că legăturile acestea sunt suspendate?\nCând două organizații masonice stau în legături atunci ele comunică oficial prin organele lor conducătoare. Astfel în „Regulamentul de organizare și funcționare al Marei Loji Naționale Române” art. 45 lit. i, se spune despre Consiliul Marii Loji Naționale, care este puterea ei executivă, că „reprezintă împreună cu Marele Maestru, Marea Lojă Națională din România pe lângă conducerea supremă a fiecărui Rit de pe lângă Marile Puteri Masonice Străine”. Legăturile acestea primesc un caracter și mai permanent și mai concret prin aceea că cele două organizații masonice în legătură își desemnează câte un delegat, care e numit membru regulat cu un rang superior în Marea Lojă prietenă. Iată ce spune citatul Regulament în această privință la art. 6: „Marele Maestru poate să numească pe orice frate ca să-l reprezinte într-o Mare Lojă soră din străinătate, de asemenea el poate numi ca membru al Marii Loji Naționale din România, cu rangul pe care-l crede potrivit, pe orice frate desemnat ca reprezentant al Marelui Maestru al unei Mari Loji soră din străinătate”.\nÎn felul acesta în fiecare organizație francmasonică sunt prezente organizațiile străine masonice. În afară de aceste legături membrii din lojile unei organizații pot vizita oricând lojile de grad egal sau inferior ale unei organizații străine, iau parte la festivitățile lor și pot fi numiți membri de onoare ai acelei organizații străine. Fr. Hasselbacher dovedește în opera citată, pe baza unui vast material din arhivele lojilor germane desființate, că suspendarea legăturilor între două organizații masonice lasă mai departe putința membrilor din lojile unei organizații de a vizita lojile celeilalte organizații, numai cât aceste vizite n-au un caracter oficial, ci numai unul oficios. Masonii individuali sunt frați pe tot globul pământesc, oricărei organizații ar aparține. Oricărui rit ar aparține un mason, el este frate cu toți masonii de pe glob.\nDe altfel, aceste suspendări de relații sunt accidentale, ele nu sfărâmă unitatea și simpatia fundamentală, care leagă întreaga Francmasonerie universală. Și se depun totdeauna cele mai mari străduințe ca aceste suspendări să înceteze cât mai repede și unitatea să devină tot mai strânsă. Ba mai mult, aceste suspendări de relații au loc numai între organizațiile masoneriei ioanite, a primelor trei grade. Masoneria gradelor superioare e un front unitar. Ori masoneria primelor trei grade e numai un stadiu de trecere spre cea superioară și e condusă de aceea. Deci supărările între organizațiile masonice subalterne sunt numai niște iluzii, niște concesii făcute spiritului neprogresat în masonerie al membrilor inferiori, cărora le place să creadă că sunt în ceartă cu masoneriile străine.\nDăm câteva citate în acest sens din cartea masonilor vienezi, Das Blaubuch der Freimaurerei (Viena, 1933):\n„Organizarea ritului scoțian este foarte potrivită pentru urmărirea și ajungerea scopului său depărtat. Existența factică a unui lanț mondial francmason, cel puțin în cadrele ritului, este în opoziție cu organizațiile, din nefericire încă așa de neînchegate, ale francmasoneriei ioanite, care se luptă între ele din motive dogmatice – avantajul fundamental al lucrării sale. Ritul scoțian cu ale sale 36 de Supreme consilii constituie pentru toate teritoriile francmasone cu o aceeași doctrină, un același mod de a lucra, așadar unul și același front unitar francmasonic. Ritul scoțian este afară de aceea un pașaport către toate atelierele corespunzătoare ale masoneriei și oferă așadar raza cea mai mare de acțiune”.\nSă observăm că Marea Lojă Națională Română, care are sub administrația sa gradele 1-3, este sub autoritatea Supremului Consiliu de grad 33 al Ritului Scoțian Antic și Acceptat. Între cele 36 supreme Consilii numite în cartea citată, se află și cel din România și cel din Franța, autoritatea supremă a masoneriei franceze. Pentru întărirea unității între organizațiile gradelor inferioare lucrează afară de amintita Asociation Maçonique Internationale cu sediul la Geneva, care întrunește Marile Loji Simbolice (ale primelor trei grade), Die Allgemeine Freimaurerei Liga (Afeme) cu sediul în Basel, care întrunește pe masoni individuali pentru a realiza lanțul mondial al masoneriei. Aceste organizații țin des congrese în diferite centre europene. În Fr. Hasselbacher op. cit. vol. I, p. 53-80 se găsesc multe citate de ale francmasonilor că Masoneria este una. Luăm pe Marele Maestru al Marei Loji din Bayreuth, prof. Blunschli care a scris în Freimaurerei Zeitung din 11.IV.1874: „De câțiva zeci de ani lojile se adună și iau un caracter tot mai național, deși misiunea lor este internațională. De ce aceasta? Ce sens are? Căci dacă francmasoneria nu are nimic cu patria, de ce se îmbracă în forme naționale? Sâmburele cel bun al acestei mișcări este trebuința după o mai mare consolidare, pentru a valorifica mai bine puterea confederației masonice.\nÎnsemnătatea internațională a masoneriei nu e slăbită prin aceasta, dimpotrivă puterea ei de acțiune, eficacitatea ei devine și mai urcată”.\n Să lămurim acum atitudinea în chestiune religioasă a Masoneriei ce se pretinde supărată cu Marele Orient Ateu din Franța. Mai întâi câte ceva din „Constituția și Regulamentul” Marii Loji Naționale Române. Observăm însă că în această Constituție și Regulament nu sunt fixate decât chestiuni formale de procedură, idealurile organizației, principiile ei; cuprinsul discuțiilor din ateliere nu este făcut cunoscut. Constituția și Regulamentul îndrumă de câte ori e vorba de o chestiune mai importantă la Marile Constituțiuni, Tradițiile și Landmarkurile Ritului. Constituția și Regulamentul Marii Loji Naționale nu e document pe baza căruia să se poată spune ceva definitiv referitor la scopurile și acțiunea ei, cu atât mai mult cu cât acest document însuși vorbește de secretele masonice a căror divulgare este socotită între infracțiunile cele mai grave. Ba într-un loc spune acest document: „În Loji se primesc cunoștințele care nu se publică nicăieri și pe care nu le putem învăța decât în Lojă”. Dar chiar și din puținele expresii ale acestui document se poate trage o concluzie care arată suficient conflictul masoneriei cu doctrina Bisericii. E adevărat că în art. 3 al Constituției, Statutelor etc. se prevede că „nimeni nu poate fi primit în francmasonerie dacă nu crede în Dumnezeu și în nemurirea sufletului”. Legămintele și jurămintele masonilor față de Ordin sunt contractate pe Sf. Scriptură (p. 4). Dar în altă parte se spune: „Oricare ar fi religia sau cultul cuiva, el nu poate fi exclus din Ordin, dacă crede în Marele Arhitect al Universului și practică învățăturile sfinte ale moralei”.\nPână aici n-ar fi nimic grav. S-ar putea spune: sunt atâtea alte Societăți în care nu se cere nici acest minim de credință religioasă. Numai cât celelalte Societăți au altfel de obiective economice, culturale, câtă vreme Francmasoneria se socotește dacă nu un adversar al Bisericii, în orice caz un concurent al ei, cu o credință proprie a ei. Căci iată ce se spune în pasajul citat puțin mai la vale: „masonii, cele mai virtuoase elemente ale tuturor credințelor… caută să demonstreze superioritatea credinței pe care o profesează”. Așadar un francmason evreu, fără a-și însuși, prin intrarea în Francmasonerie, credința creștină, e socotit și de francmasonii creștini ca având o credință superioară aceleia pe care a revelat-o Însuși Fiul lui Dumnezeu cel întrupat. În mândria francmasonilor de a se socoti deasupra creștinismului, se află implicată negarea Divinității creștinismului, cea mai gravă dintre erezii.\nAceeași concluzie se deduce și din alte datorii impuse masonului. După ce se spune la p. 74 că „printre noi sunt Frați de toate religiile și rasele”, la p. 75 se cere: „trebuie să preferi pe un Francmason oricărui alt om, când solicită, în condiții egale, aceeași situație”. Purtarea aceasta trebuie s-o aibă un mason nu numai față de alt mason din țară, ci și față de cei din străinătate, căci art. 5 al Constituției, Statutelor etc., p. 4 spune: „Oricărui rit i-ar aparține un mason, el este frate cu toți masonii de pe glob”. Prin urmare masoneria formează o confraternitate mai presus de religie, de neam și de familie. Un mason consideră mai apropiat sieși pe un evreu mason decât pe un român creștin. Prin aceasta se rupe legătura bisericească dintre cei care formează, după Apostolul Pavel, Trupul tainic al Domnului. Se poate spune că masonul iese din Biserică, precum iese din comunitatea națională. „Familia, prietenii – se spune mai departe la p. 75 – sau vecinii să nu afle chestiuni în legătură cu activitatea francmasonică, atât personală, cât și cea colectivă”.\nPutem pune de pe acum întrebarea: ce rost mai are jurământul pe Sf. Scriptură când îl rostește și un evreu care nu crede în ea, sau când se respinge originea divină a ei?\nDar poate că cel puțin nu se cuprinde în Marea Lojă Națională decât România, așa că acea confraternitate cu masonii din alte țări rămâne o legătură destul de platonică. Chiar așa de ar fi și totuși ar fi grav: se afirmă în principiul care pune mai presus de legăturile bisericești și naționale pe cele masonice. În realitate Masoneria Națională Română cuprinde mulți străini și nu există nici o piedică pentru a cuprinde și mai mulți. E adevărat că Supremul Consiliu gr. 33 nu admite în sânul său ca membri activi decât o pătrime de membri neortodocși.\nDar numărul membrilor ar fi al Supremului Consiliu care se limitează între 9-33. Destul este dacă o pătrime din ei pot fi neortodocși. Dar Supremul Consiliu are și membri emeriți. Între aceștia numărul străinilor nu este limitat. Dar ceea ce-i mai important e că grosul Masoneriei Naționale îl formează membrii din celelalte grade, de la 1-32, și mai ales cei din primele 3 grade. Între aceștia numărul străinilor iarăși nu e limitat. Față de toți acești străini masonul român e obligat să le dea sprijin în toate împrejurările când se cere – în anumite cazuri cu riscul vieții. Refuzul sprijinului cerut aduce una din cele mai mari pedepse.\nDar acum să luminăm și mai bine atitudinea față de creștinism a Masoneriei Române, confruntând-o cu câteva citate din amintita Blaubuch a Masoneriei austriece, care este în legătură și cu cea din Anglia și cu cea română. Francmasonul vienez dr. Oscar Trebitsch spune în articolul Freimaurerei u. Radikalismus: „Caracteristica permanentă a Masoneriei este accentuarea necesar imanentă a caracterului autonom al eticei sale și prin aceasta în mod necesar și negarea oricărei posibilități a vreunei etici, heteronome, fie ea crescută metafizic pe terenul speculației filosofice, fie pe cel al speculației teologice” (p. 65).\nÎn această carte francmasonul Dr. Kurt Reichl scrie: „Francmasoneria este în ființa ei adânc pătrunsă de ideea că, pe terenul credinței, nu poate fi dogmatizată o anumită convingere privitor la ceva imposibil de cunoscut. Ea stă pe punctul de vedere cel cu adevărat tolerat, că fiecare are să-și facă socoteala cu infinitul după trebuințele sale religioase. Felul credinței, de semnul ce-l dă fiecare noțiunii sale despre Dumnezeu, nu e pentru Francmasonerie nimic, pentru ea totul este conducerea etică a vieții care rezultă din concepția despre lume a respectivului ins” (p. 31).\nÎntâlnim așadar același indiferentism față de revelația creștină, pusă în rând cu oricare altă credință. Nici o grijă pentru unificarea sufletelor în aceeași credință creștină, ci insul e justificat în tendința de a avea o atitudine cu totul individuală în chestiunea religioasă. Nu susține nici Biserica impunerea cu sila a credinței creștine, dar propovăduiește sus și tare că această credință e revelată de Dumnezeu, deci singura adevărată în plenitudinea ei, și dezaprobă fărămițarea societății omenești în tot atâtea credințe câți indivizi sunt. Francmasoneria afirmă că n-are nici o dogmă. Dar are și ea pe cea a individualismului, socotește ca valoare supremă judecata individuală. Cel puțin pentru ochii lumii, căci în realitate impune adepților ei destule convingeri și secrete de al căror rost și sens nu au să se întrebe masonii gradelor inferioare.\nAcelași lucru îl afirmă Dr. K. Reichl și în alt loc al numitei cărți, într-o controversă cu iezuitul Fr. Muckermann despre încrederea în umanitatea pură, pe care francmasoneria o are, pe când creștinismul nu: „Să recunoaștem clar și fără echivocuri deosebirea fundamentală. D-v vă exprimați hotărât bănuiala în posibilitatea unei umanități care nu e în legătură cu un Dumnezeu personal, care nu e străbătută de credința în Dumnezeul personal al Bisericii. Francmasonul, așa cum îl înțeleg eu (!!) nu e ateu, concepția despre lume a Francmasoneriei are principiul unei ființe supreme, unei ultime temelii spirituale a existenței. Dar cu deosebirea fericită (heilsarmee), antidogmatică față de dogma Bisericii infailibile și singură mântuitoare, că ea lasă conținutul, culoarea noțiunii de Dumnezeu subiectivismului fiecăruia. Ea socotește că există o credință, dar aceasta nu trebuie dogmatizată drept o cunoaștere care trebuie să fie singură adevărată, așadar imposibilă. Nu e linia d-v., prea venerate, să admiteți umanitatea laicistă a francmasonului care nu e hrănită de o credință precisă într-un Dumnezeu personal, ca întemeiată, adevărată și variabilă. Vă îndoiți de garanțiile interne ale acestei umanități. Socotiți că numai ideea de umanitate a credinței creștine posedă putere îndatoritoare” (p. 25-26). Iar în alt loc: „Sigur ideea masonă despre umanitate nu e determinată religios, în sensul că nu cere înrădăcinarea ei într-o religie anumită, respectiv în cea catolică” (p. 20).\nÎn spiritul acesta liber cugetător vorbesc masonii despre religie atunci când vor să-și prezinte în trăsături simpatice organizația lor. Adevăratele lor sentimente sunt însă direct ostile la adresa religiei. Ele izbucnesc adesea în expresii nemascate, în felul acelora pe care le-am inserat în refrenul acesta la alt loc.\nDupă ce am arătat că și masoneria zisă națională face parte din organizația mondială a masoneriei, fiind angajată în urmărirea scopurilor comune ale masoneriei, și după ce am arătat că masoneria întreagă e cel puțin liber cugetătoare pe teren religios, să mai revenim puțin asupra scopului masoneriei în care e încadrată masoneria națională.\nAm mai spus că scopul masoneriei nu e cercetarea filosofică a adevărului și nici filantropia. Acestea n-ar trebui ținute într-un secret atât de sever. Scopul ei este unul politic. Și este unul și același pentru toată masoneria. De aceea se străduiește să formeze un front cât mai strâns, cum am văzut din paginile anterioare. Că scopul ei este unul politic, nu de politică de partid, ci de concepție, ceea ce-i și mai grav, ne-o mărturisește masonul Dr. K. Reichl în opera amintită, p. 35, aprobând următoarele cuvinte ale unui membru al Marelui Orient Francez: „Dacă politica însemnează a te aprinde de suferința oamenilor pentru apărarea drepturilor omului, pentru realizarea unor cerințe culturale de mare valoare din punct de vedere etic și estetic, atunci, da, masoneria face politică, atunci masoneria este politică”. Mai precis ne arată orientarea politică a masoneriei mărturisirile aceluiași mason, că organizația din care face parte luptă pentru „libertatea personală și democrație”, care nu trebuie lăsată să fie sfărâmată de „dictatura barbară de dreapta sau de stânga” (p. 24). În același sens se exprimă pe larg masonul Dr. Oskar Trebitsch în amintita carte, dezvoltând că masoneria e contrară oricărui radicalism, oricărei conduceri autoritare și pentru larga democrație (p. 64). Pe linia aceasta masoneria e contra monarhiei deși întâmpinarea Masoneriei Române spune altfel. Dr. Reichl mărturisește că Masoneria a văzut în instaurarea republicii în Spania îndeplinindu-se o aprinsă dorință a ei. „Nimeni n-a negat din latura Masoneriei că între întemeierea republicii și masoneria spaniolă există strânse legături. Nici n-a rămas nimănui că fraților din Marele Orient li s-au împlinit prin noua organizare de stat o aprinsă dorință” (p. 17).\nAstfel nu e de mirare dacă Francmasoneria declară acum că stă în război din Spania, cu totul în ajutorul Frontului Popular. În ziarul ABC din Madrid, din 20.X.1936, foaie redactată ca toate foile de pe teritoriul Spaniei comuniste de sovietele muncitorești, găsim următoarea declarație din partea Masoneriei: „Situația actuală este așa de extraordinară și de tragică, încât suntem nevoiți să rupem tăcerea noastră obișnuită. Masoneria spaniolă este deplin, total și absolut de partea Frontului Popular, de partea guvernului legal și împotriva fascismului”. În ziarul El Dia Grafico din 15.X din Barcelona se spune: „Mulțumită înțeleptei prevederi a masonilor o mare parte din comandă în Guardia civil și Guardia de asalt (trupe polițienești create în mod special de republică) era încă înainte de 18 august în mâna republicanilor de încredere. Masonii au fost aceia care au făcut ca cea mai mare parte din flota de război să se pună în serviciul Frontului Popular și ofițerii răsculați să fie închiși. Masonii au fost aviatori care s-au așezat în fruntea flotei noastre aviatice. Comandanții celor mai multe din secțiunile armatei noastre sunt masoni. Masonii sunt în majoritate aceia care, în presă, pe tribune, la microfon au susținut focul în suflete. Masoni sunt și aceia care pregătesc victoria în etape. Masoni în sfârșit, aceia care lucrează în străinătate ca neutralitatea să fie părăsită”.\nDin cele de mai sus se străvede destul de bine că nu sunt deosebiri reale și serioase între masoneria mondială căreia îi aparține Masoneria Națională Română și Masoneria afiliată Marelui Orient Francez. Astfel, având în vedere ceea ce am dezvoltat în toate capitolele acestui referat, putem formula următoarele:\n  Concluzii: Francmasoneria este o organizație mondială, secretă în care evreii au un însemnat rol, având un rit quasi-religios, luptând împotriva concepției religios-morale a creștinismului, împotriva principiului monarhic și național, pentru a realiza o republică internațională laică (tendința din urmă a se vedea în Blaubuch der Freimaurerei, Wien 1933, p. 82, în art. Paneuropa als Minoritatenfrage. Se recunoaște că „Masoneria urmărește planul unei Europe unite”). Ea este un ferment de stricăciune morală, de dezordine socială. Biserica osândește francmasoneria ca doctrină, ca organizație și ca metodă de lucru ocultă și în special pentru următoarele motive:\nFrancmasoneria învață pe adepții ei să renunțe la orice credință și adevăr revelat de Dumnezeu, îndemnându-i să admită numai ceea ce descopere rațiunea lor. Ea propagă astfel necredința și lupta împotriva creștinismului ale cărui învățături sunt revelate de Dumnezeu. Vânând pe cât mai mulți intelectuali să și-i facă membri și obișnuindu-i pe aceștia să renunțe la credința creștină, francmasoneria îi rupe de la Biserică, și având în vedere influența însemnată ce o au intelectualii asupra poporului e de așteptat ca necredința să se întindă asupra unor cercuri tot mai largi. În fața propagandei anticreștine a acestei organizații, Biserica trebuie să răspundă cu o contra propagandă. Francmasoneria propagă o concepție despre lume panteist-naturalistă, reprobând ideea unui Dumnezeu personal deosebit de lume și ideea omului ca persoană, deosebită, destinat nemuririi. Din raționalismul și naturalismul său, francmasoneria deduce în mod consecvent o morală pur laică, un învățământ laic reprobând orice principiu moral „heteronom” și orice educație ce rezultă din credința religioasă și din destinația omului la o viață spirituală eternă. Materialismul și oportunismul cel mai cras în toate acțiunile omului, este concluzia necesară din premisele francmasoneriei. În lojile francmasoneriei se adună la un loc evreii și creștinii și francmasoneria susține că numai cei ce se adună în lojile ei cunosc adevărul și se înalță deasupra celorlalți oameni. Aceasta însemnează că creștinismul nu dă nici un avantaj în ce privește cunoașterea adevărului și dobândirea mântuirii membrilor săi. Biserica nu poate privi impasibil cum tocmai dușmanii de moarte ai lui Hristos să fie considerați într-o situație superioară creștinilor din punct de vedere al cunoașterii adevărurilor celor mai înalte și al mântuirii. Francmasoneria practică un cult asemănător celui al misterelor pre-creștine. Chiar dacă unii adepți ai ei nu dau nici o însemnătate acestui cult, se vor găsi multe spirite mai naive asupra cărora acest cult să exercite o oarecare forță quasi-religioasă. În orice caz prin acest cult francmasoneria vrea să se substituie oricărei alte religii, deci și creștinismului. În afară de motivele acestea de ordin religios, Biserica mai are în considerare și motive de ordin social, când întreprinde acțiunea sa contra francmasoneriei. Francmasoneria este un ferment de continuă și subversivă subminare a ordinii sociale prin aceea că își face din funcționarii statului, din ofițeri, unelte subordonate altei autorități pământești decât aceleia care reprezintă ordinea stabilită vizibil. Îi face unelte în mâna unor factori neștiuți încă nici de ei, având să lupte pentru idei și scopuri politice ce nu le cunosc. E o luptă nesinceră, pe la spate, niciodată nu există o siguranță în viața statului și ordinea stabilită. E o luptă ce ia în sprijinul ei minciuna și întunericul. Împotriva jurământului creștinesc pe care acei funcționari l-au prestat Statului, ei dau un jurământ păgânesc. Francmasoneria luptă împotriva legii naturale, voită de Dumnezeu, conform căreia omenirea e compusă din națiuni. Biserica ortodoxă, care a cultivat totdeauna specificul spiritual al națiunilor, și le-a ajutat să-și dobândească libertatea și să-și mențină ființa primejduită de asupritori, nu admite această luptă pentru exterminarea varietății spirituale din sânul omenirii.  Măsurile cele mai eficace ce are să le ia Biserica împotriva acestui dușman al lui Dumnezeu, al ordinii social-morale și al națiunii, sunt următoarele: O acțiune persistentă publicistică și orală de demascare a scopurilor și a activității nefaste a acestei organizații. Îndemnarea intelectualilor români, care se dovedesc a face parte din loji, să le părăsească. În caz contrar Frăția Ortodoxă Română, extinsă pe toată țara, va fi îndemnată să izoleze pe cei ce preferă să rămână în loji. Biserica le va refuza la moarte slujba înmormântării, în caz că până atunci nu se căiesc. De asemenea le va refuza prezența ca membri în corporațiile bisericești. Preoțimea va învăța poporul ce scopuri urmărește acela care e francmason și-l va sfătui să se ferească și să nu dea votul candidaților ce aparțin lojilor. Sfântul Sinod acompaniat de toate Corporațiunile bisericești și Asociațiile religioase se va strădui să convingă guvernul și Corpurile Legiuitoare să aducă o lege pentru desființarea acestei organizații oculte. În caz că guvernul nu o va face, Sfântul Sinod se va îngriji să fie adusă o astfel de lege din inițiativă parlamentară.  Tem. Nr. 785/937. Î.P.S. Mitropolit Nicolae al Ardealului, dă citire referatului cu studiul asupra francmasoneriei, ce i s-a cerut de Sf. Sinod încă din anul 1934.\nSfântul Sinod însușindu-și concluziile din referat hotărăște:   Biserica osândește Francmasoneria ca doctrină, ca organizație și ca metodă de lucru ocultă și în special pentru următoarele motive: Francmasoneria învață pe adepții ei să renunțe la orice credință și adevăr revelat de Dumnezeu, îndemnându-i să admită numai ceea ce descoperă cu rațiunea lor. Ea propagă astfel necredința și lupta împotriva creștinismului ale cărui învățături sunt revelate de Dumnezeu. Vânând pe cât mai mulți intelectuali să și-i facă membri și obișnuindu-i pe aceștia să renunțe la credința creștină, Francmasoneria îi rupe de la Biserică, și având în vedere influența însemnată ce o au intelectualii asupra poporului, e de așteptat ca necredința să se întindă asupra unor cercuri tot mai largi. În fața propagandei anticreștine a acestei organizații, Biserica trebuie să răspundă cu o contrapropagandă. Francmasoneria propagă o concepție despre lume panteist-naturalistă, reprobând ideea unui Dumnezeu personal deosebit de lume și ideea omului ca persoană, deosebită, destinat nemuririi. Din raționalismul și naturalismul său, Francmasoneria deduce în mod consecvent o morală pur laică, un învățământ laic, reprobând orice principiu moral „heteronom” și orice educație ce rezultă din credința religioasă și din destinația omului la o viață spirituală eternă. Materialismul și oportunismul cel mai cras în toate acțiunile omului, este concluzia necesară din premisele Francmasoneriei. În lojile francmasone se adună la un loc evreii și creștinii și Francmasoneria susține că numai cei ce se adună în lojile ei cunosc adevărul și se înalță deasupra celorlalți oameni. Aceasta însemnează că creștinismul nu dă nici un avantaj în ce privește cunoașterea adevărului și dobândirea mântuirii membrilor săi. Biserica nu poate privi impasibilă cum tocmai dușmanii de moarte ai lui Hristos să fie considerați într-o situație superioară creștinilor din punct de vedere al cunoașterii adevărurilor celor mai înalte și al mântuirii. Francmasoneria practică un cult asemănător celui al misterelor precreștine. Chiar dacă unii adepți ai ei nu dau nici o însemnătate acestui cult, se vor găsi multe spirite mai naive asupra cărora acest cult să exercite o oarecare forță quasi-religioasă. În orice caz prin acest cult Francmasoneria vrea să se substituie oricărei alte religii, deci și creștinismului. În afară de motivele acestea de ordin religios biserica mai are în considerare și motive de ordin social când întreprinde acțiunea sa contra Francmasoneriei. Francmasoneria este un ferment de continuă și subversivă subminare a ordinii sociale prin aceea că își face din funcționarii Statului, din ofițeri, unelte subordonate altei autorități pământești decât aceleia care reprezintă ordinea stabilită vizibil. Îi face unelte în mâna unor factori neștiuți încă nici de ei, având să lupte pentru idei și scopuri politice ce nu le cunosc. E o luptă nesinceră, pe la spate; niciodată nu există o siguranță în viața Statului și în ordinea stabilită. E o luptă ce ia în sprijinul ei minciuna și întunericul. Împotriva jurământului creștinesc pe care acei funcționari l-au prestat Statului, ei dau un jurământ păgânesc. Francmasoneria luptă împotriva legii naturale, voite de Dumnezeu, conform căreia omenirea e compusă din națiuni. Biserica ortodoxă care a cultivat totdeauna specificul spiritual al națiunilor și le-a ajutat să-și dobândească libertatea și să-și mențină ființa primejduită de asupritori, nu admite această luptă pentru exterminarea varietății spirituale din sânul omenirii.   Măsurile cele mai eficace ce are să le ia Biserica împotriva acestui dușman al lui Dumnezeu, al ordinii social-morale și al națiunii, sunt următoarele:  O acțiune persistentă publicistică și orală de demascare a scopurilor și activității nefaste a acestei organizații. Îndemnarea intelectualilor români, care se dovedesc a face parte din loji, să le părăsească. În caz contrar, „Frăția Ortodoxă Română” extinsă pe toată țara va fi îndemnată să izoleze pe cei ce preferă să rămână în loji. Biserica le va refuza la moarte slujba înmormântării, în caz că până atunci nu se căiesc. De asemenea, le va refuza prezența ca membri în corporațiile bisericești. Preoțimea va învăța poporul ce scopuri urmărește acela care e francmason și-l va sfătui să se ferească și să nu dea votul candidaților ce aparțin lojilor. Sf. Sinod acompaniat de toate corporațiunile bisericești și asociațiile religioase se va strădui să convingă Guvernul și Corpurile legiuitoare să aducă o lege pentru desființarea acestei organizații oculte. În caz că Guvernul nu o va face, Sfântul Sinod se va îngriji să fie adusă o astfel de lege din inițiativa parlamentară.    Întreg referatul împreună cu concluziile se va tipări în broșură prin Consiliul Central Bisericesc și se va întrebuința ca mijloc de propagandă împotriva francmasoneriei.   Î.P.S. Patriarh prezintă declarația făcută în fața Sa, a delegaților lojei francmasone naționale în frunte cu dl. Pangal, prin care aduc la cunoștință că aceste loji se autodizolvă, spre a nu fi confundate cu Loja Marelui Orient și spre a nu se crede că este împotriva culturii sentimentelor monarhice, naționale și creștine. El – dl. Pangal – în numele delegaților declară că toți membrii lojelor francmasone naționale sunt buni fii ai bisericii ortodoxe.\nSf. Sinod ia act cu satisfacție de declarația dlui Pangal și a celorlalți conducători ai masoneriei naționale române, cetită în ziua de 25 Februarie a.c., în fața Î.P.S. Patriarh Miron, prin care anunță că această organizație se autodizolvă. Este prin urmare de sine înțeles că hotărârea Sf. Sinod privitoare la masonerie nu se poate referi la lojile care s-au dizolvat și prin urmare nu mai există.\nLa orele 13 Î.P.S. Patriarh, ridică ședința, prorogând Sf. Sinod pentru data de 29 Martie a.c., orele 10 dimineața.\nPreședinte, (ss) Miron\nSecretar, (ss) † Galaction Craioveanu\nCronică internă B.O.R., 55 (1937) nr. 3-4, Martie-Aprilie.\n","date":"08-02-2008","img":"https://axaneamului.ro/posts/magazine/axa-i/2/studiu-asupra-francmasoneriei/images/0.jpg","permalink":"https://axaneamului.ro/posts/magazine/axa-i/2/studiu-asupra-francmasoneriei/","series":["AXA ANUL I"],"tags":["creștinism","evrei","francmasonerie","iudeo-francmasonerie","lojă","masonerie","societate secretă"],"title":"Studiu asupra francmasoneriei","youtube":""},{"author":"Eduard Țugui","categories":["Basarabia","Politică"],"content":"Sistemul politic și-a însușit și a modelat treptat instituțiile (elementele) sale componente. Partidele politice sunt o asemenea realizare istorică și le revine rolul de elemente centrale ale sistemului. Partidele, în accepțiunea noastră, sunt pentru sistemul politic intern, ceea ce statele sunt pentru sistemul internațional. Dacă statul este considerat principala instituție a sistemului politic, atunci partidele sunt cele care dau conținut și dinamică acestuia. Partidele participă activ la redistribuție, sau la alocarea autoritară de valori cum ne-ar completa D. Easton, și determină, în mare măsură poziționarea externă a statului. Toate acestea suscită interes deosebit pentru aceste instituții structurale, iar în cazul Basarabiei actuale sunt o trăire istorică și o perspectivă de viitor, viitor care nu trebuie ratat. Prin urmare, studiul este o sinteză a evoluției istorice și a dinamicii actuale a subsistemului partidist din Republica Moldova. Conceptualizare și tradiție.\nFormula definitorie general acceptată conform căreia – Partidul politic este o grupare de oameni constituită pe baza liberului consimțământ care acționează conștient și organizat pentru reprezentarea intereselor unor clase, grupuri sociale și comunități umane, luptând pentru dobândirea puterii politice în vederea organizării și conducerii societății în conformitate cu doctrina îmbrățișată și programul de guvernare – lasă teritoriul dintre Prut și Nistru fără o bogată tradiție a fenomenului partizan, iar conjunctura externă, cronic nefavorabilă, a facilitat «reținerea instituțională» a acestui teritoriu românesc. De altfel, o bună parte a politologilor basarabeni, constată și astăzi un grad redus de instituționalizare a partidelor politice moldovenești.\nPrimele cercuri politice apar în Basarabia în anii 70 ai secolului al XIX-lea. La această etapă, predominau curentele anarhiste și socialiste, curente promovate, în mare parte, de către tineretul care își făcea studiile în centrele universitare a Imperiului Țarist. Printre cei mai notorii dintre aceștia erau Z. Ralli-Arbore, N. Zubcu-Codreanu, M. Negrescul, etc. Tradițiile momentului erau și aici prezente, iar socialismul și anarhismul, fiind curente revoluționare, erau cele care captau în mod aparte atenția tineretului. Ideile liberale, pe de altă parte, fiind mai „serioase”, circumspecte la elanul revoluționar, absorbite, de regulă, de către mințile boierilor cu viziuni progresiste și ale intelectualilor trecuți de vârsta tinereții: C. Stamati-Ciurea, V. Lașcu, P. Leonard etc. Existența unor purtători de idei, al căror rol nu poate fi nici într-un fel ignorat, nu implică însă și existența unor organizații care ar putea încerca transpunerea în fapte a acestor viziuni și idei politice. Pentru apariția unor structuri organizatorice, din punctul de vedere al exercitării puterii politice, erau necesare mutații serioase și semnificative în structura sistemului politic.\nSeismele serioase generatoare de formule instituționale, s-au articulat odată cu revoluțiile ruse din 1905 și 1917, evenimente care au provocat mari schimbări în interior și în afară. Basarabia, ca parte din sistem, a fost direct și substanțial influențată de acest curs al evenimentelor, iar proximitatea geografică furniza elemente ale vieții politice din statul român. Astfel, pe de o parte viața politică din Basarabia repeta policromia politică din Imperiul Rus, iar pe de altă parte – se modifica în dependență de potențialul politico-militar al Regatului Român. Ca o consecință a acestor procese, Basarabia cunoaște o dezlănțuire a activismului politic și în regiune apar cca 50 de partide și formațiuni politice. Organizațiile social-politice apărute, însă, aveau un caracter instabil, erau efemere și nu se bucurau de un sprijin stabil din partea populației.\nEfectuând o descriere succintă a principalelor formațiuni politice din această perioadă și utilizând, întru facilitarea procesului, o diviziune dreapta-stânga (cele care pledau pentru schimbare pe stânga eșichierului politic, iar cele care pledau pentru status-quo-ul pe dreapta), menționăm că dinamica evenimentelor a modificat adesea acest barometru politic. În imediata apropiere a revoluției din februarie 1917, extrema stângă era reprezentată de o formațiune încă nu prea numeroasă, dar deosebit de activă – Partidul Muncitoresc Social-Democrat din Rusia (aripa bolșevică) condus de V. Lenin. În Basarabia, de rând cu bolșevicii, erau manifești prin atitudine revoluționară și anarhiștii. Sperând la un final victorios, ambele curente se arătau profund dezamăgite de consecințele revoluției din februarie 1917. Programele curentelor politice vizate conțineau prevederi despre necesitatea unor schimbări radicale în societate: distrugerea sistemului politic existent, ieșirea din război, lichidarea capitalismului imperialist, etc.\nPe poziții ideologice apropiate, dar nu extremiste, erau plasați socialiștii revoluționari sau eserii. Aceștia se situau pe poziții reformiste și nu revoluționare, îndeosebi după consumarea revoluției din februarie, pe care ei o considerau finală. Ei optau, de asemenea, pentru continuarea războiului până la victorie. După revoluția din februarie, socialiștii revoluționari au devenit formațiune politică de dreapta, în raport cu bolșevicii și anarhiștii.\nCentrul politic la începutul lui 1917 era reprezentat de Partidul Constituțional-Democrat. Cadeții (constituționaliștii democrați) nu doreau lichidarea sistemului politic existent, ci optau pentru o reformare limitată a acestuia, care viza păstrarea instituției monarhiei, dar într-o formulă mai democratică – monarhie constituțională.\nDreapta a segmentului politic basarabean, în cele din urmă, era reprezentată de formațiuni politice, favorabile păstrării situației existente, în special, ceea ce ține de rolul monarhului. O doză mare de extremism era administrată acestor formațiuni prin lozincile și activitățile velicoruse șovine. Printre liderii de seamă a mișcărilor respective poate fi nominalizat P. Crușevan. Iar formațiunile politice reprezentative pentru acest segment politic au fost Uniunea Poporului Rus și Liga Patriotică Basarabeană. De asemenea existau formațiuni politice fără opoziție ideologică stabilă, dar care apărau în primul rând minoritățile etnice în baza cărora au fost constituite, ca exemplu Uniunea Generală Muncitorească a Evreilor (Bundul evreiesc). Dată fiind activismul politic din această perioadă se manifesta preponderent în mediul urban, îndeosebi în Chișinău, care era populat în mare parte de alogeni, activismul politic era o îndeletnicire mai mult pentru alte etnii, iar băștinașii nu prea erau «inserați» în viața politică. Unica formațiune politică care prin definiție urma să apere interesele moldovenilor era Partidul Național Moldovenesc (PNM), organizație fondată în aprilie 1917 prin implicarea directă a unor astfel de personalități ca V. Stroiescu, P. Halippași, O. Ghibu. Partidul a fost un succesor ideologic al Partidului Național-Democratic Românesc, ce activa în perioada revoluției din 1905. Inspirată de C. Stere și I. Pelivan, această mișcare politică revendica, în special, stoparea rusificării și autonomia culturală a ținutului. Deși activitatea formațiunii a fost efemeră și nesemnificativă, aceasta a fost o mostră a trezirii conștiinței românești în Basarabia.\nPartidele politice respective nu au participat, într-un model democratic de astăzi, la constituirea Sfatului Țării. Însă speculațiile existente referitoare la legitimitatea Sfatului Țării sunt spulberate magistral de către I. Nistor care menționează că: „…în lipsa unei organizațiuni administrative solide, alegerile pentru adunarea legislativă nu se putură face direct. De altfel populațiunea bărbătească între 19 și 48 de ani nici nu se întorseseră de pe diversele fronturi rusești… Din pricina aceasta s-a recurs la alegeri indirecte prin comitetele ostășești, țărănești și muncitorești, precum și prin corporațiunile profesionale constituite”. Mai mult, dată fiind că însuși formațiunile politice sufereau de o profundă criză de legitimitate politică, neimplicarea lor directă în constituirea Sfatului Țării, nu lezează nicidecum legitimitatea acestuia. Iar către finele activității sale, Sfatul Țării cuprindea următoarele «partide parlamentare»: − Blocul Moldovenesc − care a jucat un rol decisiv în procesul de votare a autonomiei, independenței și ulterior a Unirii cu Regatul România. Blocul era format din intelectualitatea și ostășimea națională; − Fracțiunea țărănească − ce revendica chestiuni de ordin social și în primul rând – problema pământului.− Minoritarii etnici − asigurați cu 30% din locurile din Sfatul Țării, prevalau ucrainenii și rușii. Evident că opinia lor nu coincidea cu cea a băștinașilor, mai ales în problema reîntregirii spațiului românesc.\nDeoarece Sfatul Țării avea o componență pre revoluționară, în mare parte ostilă bolșevicilor, aceștia din urmă și-au desfășurat activitatea în calitate de forță politică extraparlamentară și antisistem.\nToate acestea confirmă, perioada de debut al pluripartidismului moldovenesc și, totodată, dezorganizarea, insuficienta activitate în viața politică și slaba instituționalizare a acestuia.\nUnirea Basarabiei cu România, o mult așteptată revenire la arealul etno-cultural românesc, a avut și o expresie în viața politică din regiune, printr-un proces calitativ nou. Deși limitată cronologic, aceasta a fost perioada pe parcursul căreia populația Basarabiei a avut posibilitate în premieră să participe la alegeri parlamentare în bază pluripartidistă. Cultura politică a populației a recepționat un suflu participativ, grație acestei experiențe inedite de activism politic. Viața politică, în ansamblu, este marcată de o dihotomie a continuității și discontinuității. Astfel, o parte din liderii autohtoni de partide și de opinie care au dominat viața politică revoluționară au supraviețuit politic și s-au bucurat de o anumită priză la electorat și în perioada interbelică. Este cazul lui C. Stere, P. Halippa, I. Buzdugan, I. Inculeț etc. Totuși, în această perioadă „elita politică basarabeană nu a fost inclusă în cea românească”. Continuitatea s-a manifestat, de asemenea, la nivel de programe. Liderii politici basarabeni continuau să se orienteze spre țărănime. Primatul revendicărilor sociale confereau acestora o puternică nuanță socialistă. Nu în zadar mulți dintre ei erau etichetați drept bolșevici.\nDiscontinuitatea, pe de altă parte, se manifestă în plan organizațional. Or, partidele existente până la Unire s-au contopit cu cele din țară, sau altfel înghițite de sistemul pluripartidist național. Au existat, totuși, tentative de-a crea partide regionale, dar fără de succes. Drept exemplu ar fi Partidul Țărănesc din Basarabia, condus de C. Stere (1918-1919) sau Liga Democratică a Ordinii și Dreptului în Basarabia, condus de Oranov (1922-1928).\nPartidismul interbelic român bazat pe Constituția din 1923 și Legea electorală au găsit societatea românească nepregătită pentru a înfrunta provocările unui asemenea regim, cu germeni democratici. În mod aparte situația se referă la Basarabia, care a ajuns să fie decepționată profund de procesul electoral românesc. Pluripartidismul excesiv, mutațiile (dezbinările, alierile) dese și instabilitatea guvernamentală sunt un rezultat al acestor acte normative fundamentale, sau mai bine zis a aplicării lor în lipsa unor condiții favorabile. „Multipartidismul interbelic se mai caracteriza prin instabilitate guvernamentală și politică, fărâmițarea partizană, apariția partidelor extremiste, politicianismul…”. Elementele negative ieșite în prim-plan pe parcursul anilor ’20 – ’30 au determinat absenteismul politic în Basarabia, iar cele mai populare erau formațiunile politice care aveau în program stipulații despre ameliorarea situației țăranilor. Astfel, ideologia țărănistă se bucura de cel mai mare succes în regiune, lucru confirmat de succesul repurtat de Partidul Țărănesc din Basarabia, condus de C. Stere. Partidul a delegat în Parlament și în Senat, în rezultatul alegerilor din 1919, 70 și respectiv 30 de deputați. Ulterior, după cum caracterizam situația generală, acesta se unește cu Partidul Țărănesc din vechiul regat, după care activează ca parte componentă a Partidului Național Țărănesc, condus de I. Maniu. Mai apoi filiala basarabeană a partidului este condusă de P. Halippa.\nCealaltă formațiune importantă a momentului – Partidul Național Liberal, nu se bucura de prea mare popularitate în Basarabia.\nPartidul Național Liberal nu avea bază socială, iar politica lor se asocia cu sărăcia, aroganța și vărsările de sânge. Politica „prin noi înșine” nu era potrivită pentru Basarabia.\nO activitate aparte au constituit-o forțele politice extremiste, atât extremă dreaptă cât și extremă stângă, dar care erau fie extensii ale forțelor din regat, în primul caz, sau reprezentate de bolșevicii alogeni din regiune. Revenirea în prim plan a partidelor, sau mai bine fiind spus – a partidului, a avut loc în Basarabia la 1944, când teritoriul intră sub jurisdicția și controlul politic al Uniunii Sovietice. Viața politică și nu doar ea, este reprezentată de autoritatea unei singure formațiuni politice – Partidul Comunist al Uniunii Sovietice (PCUS). Procesul de legitimizare a puterii demarează prin alegerile din 10 februarie 1946 în Sovietul Suprem al URSS de legislatura a doua. Au participat 99,8% (!) din alegători și 99,6% (!) au votat pentru „blocul comuniștilor și a celor fără de partid”. Un următor pas în legitimizarea puterii Partidului Comunist (b) al Moldovei (PCM) a fost convocarea la 13 mai 1947 a Sovietului Suprem al R.S.S.M. de legislatura a doua (prima a fost în 1941). Opoziție politică nu exista. Unele încercări au fost înfăptuite în primii ani de regim stalinist, când și-au desfășurat activitatea asemenea grupuri anticomuniste ca „Arcașii lui Ștefan”, „Sabia Dreptății”, „Armata Neagră”, „Uniunea Democrată a Libertății”. Acestea însă erau niște cazuri singulare care n-au trecut în particular sau general. Orice posibilitate de opoziție organizată a fost exclusă din start prin deportările masive a intelectualității, reprezentanților administrației publice, țăranilor considerați înstăriți, etc. Totuși, către anii ’60 ai sec. al XX-lea asistăm la o înviorare a sentimentelor și predispozițiilor de nemulțumire față de politica de deznaționalizare promovată de conducerea comunistă. Fenomenul se explică prin apariția unui nou val de intelectuali basarabeni, care încercau să se opună cumva ideologiei oficiale, ca N. Testimițianu, N. Corlăteanu, S. Rădăuțan. Aceștia, însă, au fost persecutați pe motivul propagării naționalismului. Cazul lui Gh. Ghimpu, M. Moroșan, A. Șoltoianu a fost și mai grav, ei fiind condamnați pentru organizarea de demonstrații anticomuniste și organizații ilegale de rezistență antisovietică.\nProblema identității au fost practic singurele care au determinat o poziție față de politica partidului comunist din partea unui grup mic de intelectuali. Una peste alta, totuși, populația Republicii Sovietice Moldovenești accepta tacit politica guvernării comuniste, or, lipsea orice solidaritate și coeziune socială între cetățeni și personalitățile care duceau povara neamului. Aceasta se explică, inclusiv, prin reușita politicii de sovietizare și deznaționalizare promovată activ la Kremlin. Prin urmare, unipolaritatea sistemului politic sovietic condiționa participarea populației din stânga Prutului ordonat la alegeri dar diversitatea ofertei politice lipsea.\nStructura unipolară a procesului de evoluție partizană în Moldova dintre Prut și Nistru a durat până la finele anilor ’80 ai secolului XX, când implozia Uniunii Sovietice o generat o situație total diferită, care a stimulat atât viața politică din regiune, cât și cultura politică a băștinașilor în ansamblu.\nContinuare în numărul următor.\n","date":"08-02-2008","img":"https://axaneamului.ro/posts/magazine/axa-i/2/partidismul-moldovenesc-si-conjunctura-regionala/images/0.jpg","permalink":"https://axaneamului.ro/posts/magazine/axa-i/2/partidismul-moldovenesc-si-conjunctura-regionala/","series":["AXA ANUL I"],"tags":["1917","Constituția de la 1923","ideologii","partide politice"],"title":"Partidismul moldovenesc și conjunctura regională","youtube":""},{"author":"Mugur Vasiliu","categories":["Raportul orbului"],"content":"Cea mai importantă problemă cu care se confruntă lumea de azi este poziția față de credință sau mai precis raportul nostru cu Dumnezeu. Ca urmare a unor propagande susținute și concertate, s-au întipărit în mintea noastră – de oameni moderni – niște clișee, pe care cu mare greutate le mai poate schimba cineva. Astfel, noi suntem “o țară mică”, “eu am Dumnezeul meu”, “toate credințele duc în același loc”, “Dumnezeu e doar în sufletul omului” șamd., circulă ca un fel de cuvinte înțelepte, în toată lumea românească, ca un soi de proverbe care parcă se străduiesc să devină folclor.\nCu siguranță că în zona cea mai importantă pentru fiecare dintre noi și pentru întreg poporul, în credința noastră, apar cu preponderență, și sub ochii noștri reușesc să sfarme noian de suflete.\nAstfel, astăzi a fi credincios nu e totuna pentru român cu a fi creștin ortodox. A fi creștin ortodox înseamnă în zilele noastre a fi botezat. Și, în plus, uneori înseamnă a merge duminica și de Înviere la biserică și de a fi “înțelegători” cu preoții. E spectaculoasă fraza: “e om bun, nu fumează, nu bea și e și credincios – chiar din ăia care se duc la biserică, e habotnic”. Înșelarea e totală. Lucrurile stau cu totul altfel. Fiindcă pentru noi ortodocșii, a fi credincioși înseamnă punctual câteva lucruri. Mai întâi îndreptarul întregii tale vieți nu trebuie să fie un model, oricare ar fi el; modelele își au rostul lor, dar nu sunt de urmat cum înțelegem noi “cu capul nostru”. Îndreptarul întregii noastre vieți este Duhovnicul. Credință în Dumnezeu fără Duhovnic nu există, nu a existat și nu va exista. Cu alte cuvinte ortodoxia înseamnă Duhovnic, credinciosul creștin ortodox este în interiorul Bisericii în măsura în care are Duhovnic. De aici restul: spovedania, împărtășania, viața creștină într-un neam bine definit.\nTotodată ortodoxia înseamnă Biserică, în primul rând în sensul de trup a lui Hristos și mai apoi în sens de clădire, dacă în istoria sa, creștinismul a trăit în diferite momente ale sale în catacombe rezistând presiunilor politice exterioare, nu ar fi putut supraviețui niciodată în afară de împreunălucrarea pentru Hristos. Și mai ales nu ar fi supraviețuit fără duhovnici, fără spovedanie, fără împărtășanie, fără lucruri de taină. Pentru credincioșii bisericii lui Hristos, NU EXISTĂ ORTODOXIE FĂRĂ DUHOVNIC TOT AȘA CUM NU EXISTĂ CREȘTINISM FĂRĂ ÎNVIERE. Dacă o țară agonizeză din lipsă de conducători drepți – cazul României contemporane – ea mai poate fi redresată, salvată. Dar dacă ar dispărea duhovnicii – conducătorii și sprijinitorii sufletelor noastre zăpăcite de “lumea modernă în care trăim” – atunci cu siguranță ar fi sfârșitul lumii. Cu ani în urmă într-o mănăstire în Oltenia, am auzit o vorbă demnă de memorat: “noi mergem cu duhovnicii în dreapta credință, spre mântuire”. Un cuvânt ar mai fi de adăugat: lupta pentru adevărata viață, cea în Hristos, nu e ușoară deloc.\n","date":"08-02-2008","img":"https://axaneamului.ro/posts/magazine/axa-i/2/ortodoxia-fara-duhovnic/images/0.jpg","permalink":"https://axaneamului.ro/posts/magazine/axa-i/2/ortodoxia-fara-duhovnic/","series":["AXA ANUL I"],"tags":["Raportul Orbului"],"title":"Ortodoxia fără Duhovnic","youtube":""},{"author":"Pr. Dan Bădulescu","categories":["Istorie"],"content":"„De oricine poți să te iei\nÎnsă nu de Galilei\nCa să nu te dăm la lei”\nStihurile șugubețe din motto nu fac parte din vreun folclor, ci au fost inspirate de o știre recentă preluată din media internațională. La noi ea suna cam în felul următor:\n„Papa Benedict al XVI-lea și-a anulat vizita la o universitate din Roma\nMiercuri 16 ianuarie 2008, 07:45\nPapa Benedict al XVI-lea și-a anulat vizita la o prestigioasă universitate din Roma, din cauza unui protest al câtorva zeci de studenți, care îi reproșează poziția față de procesul lui Galileo Galilei.\nSuveranul pontif a făcut acest gest fără precedent, după ce mai mulți studenți au ocupat marți pentru câteva ore biroul rectorului, în semn de protest față de vizita papei. Suveranul pontif ar fi trebuit să țină poimâine un discurs la Universitatea Sapienzia, la ceremonia de deschidere a anului academic.\nProtestatarii au cerut conducerii să retragă invitația, pentru că, pe vremea când era cardinal, Suveranul Pontif a afirmat că procesul lui Galileo Galilei a fost corect. Studenții nu s-au sfiit să spună că părerea lui Benedict al XVI-lea despre procesul lui Galileo Galilei îi umilește și îi ofensează.\nMarele savant italian a fost condamnat în 1633 pentru erezie, după ce a descoperit că Pământul se rotește în jurul Soarelui. Galilei a fost nevoit să se dezică public, dar posteritatea a păstrat comentariul său la încheierea procesului – E pur si muove. Și totuși de mișcă.\nSursa: Realitatea TV\nAcum, s-ar putea desigur emite următoarea observație: știrea se referă la un eveniment petrecut în Italia și are în vedere o reacție negativă a unor universitari laici (secularizați, profani, liber-cugetători, etc.) la adresa capului bisericii catolice, deci un eveniment care nu ar privi un preot ortodox român. Numai că lucrurile nu stau chiar așa.\nÎn primul rând, prin mediatizarea de pe toate canalele media din România, știrea pătrunde, fie ea și nechemată, în spațiul eclezial român ortodox. În al doilea rând, așa-numitul „caz Galilei” depășește granițele unei probleme strict interne spațiului catolic italian post-renascentist (sec. XVII). Acest episod reprezintă până în zilele noastre emblema unei confruntări fățișe între biserică/religie/credință/dogme și știință/liberă-cugetare. În această ecuație s-a impus pe traseul ultimilor 200 de ani cel puțin ideea că biserica (inchiziția) era asupritoarea martirului științei, care și-a apărat curajos ideile cu prețul dacă nu al vieții cel puțin al libertății. Mai mult, se zice că timpul a confirmat justețea ideilor lui Galilei, și prin urmare implicit înșelarea bisericii.\nSă vedem acum cum este tratată această problemă în zilele și în spațiul nostru eclezial. Opiniile pot diferi întrucâtva, dar percepția comună este în linii mari următoarea:\n– Biserica Ortodoxă a Răsăritului nu a cunoscând nicicând astfel de conflicte cu știința de felul celor cu Galilei, Bruno, sau mai târziu Darwin (Scopes);\n– Problema era de natură astrofizică, domeniu în care savanții vor avea de atunci până astăzi cel puțin ultimul cuvânt, Biserica rezumându-se cuminte să ia act de ultimele descoperiri și să le primească necondiționat. Aceasta deoarece domeniul respectiv nu ar fi dogmatic și ar afecta în vreun fel mântuirea și adevărurile de credință revelate;\n– Problema este deci secundară din punct de vedere bisericesc, iar din punct de vedere științific închisă: Galilei (și Copernic) a avut dreptate (iar biserica s-a înșelat), Pământul este o planetă ce execută o dublă rotație, una anuală în jurul Soarelui, alta diurnă în jurul axei sale.\nAșa am crezut și noi până la o vreme, dar scrutând mai de-aproape problema ni s-a părut că lucrurile nu stau nicidecum așa, ci tocmai dimpotrivă. De aceea am îndrăznit să punem semnul întrebării din titlu, contrazicând o părere atât de propovăduită în zilele noastre, potrivit căreia știința și credința se împacă de minune completându-se una pe cealaltă armonios, ca două domenii diferite. Ba mai mult, în 1992 chiar instituția cu pricina, Vaticanul, a purces într-un cadru universitar la o reabilitare a lui Galilei. Vom reveni asupra ei.\nNoi ortodocșii nu suntem adepții scolasticei medievale papistașe, cu bazele ei aristotelice, și nici adepții lui Ptolemeu și prin urmare nu putem fi bănuiți de o propagandă filo-iezuită medievală sau ceva de acest gen. Nu numai asta, dar nu avem nici un gând de apărare a „suveranului pontif” fie el actualul sau predecesorii săi. Acestea fiind lămurite, ne vom strădui în puține rânduri să aducem o opinie din partea ortodoxă asupra acestui conflict, care iată dovada, nu este nici pe departe stins și rezolvat. Pentru aceasta trebuie să ne întoarcem la originea sa.\nLa data de miercuri 24 februarie 1616 la sediul Sfântului Oficiu din Roma comisia teologică de sub conducerea cardinalului Bellarmino a combătut următoarele propoziții ale lui Galilei:\n„1. Soarele se află așezat în centrul lumii și, prin urmare, este lipsit de mișcare locală.\nCenzura: Cu toții au spus că o asemenea teză era neghioabă și absurdă, din punct de vedere filosofic, și categoric eretică, (subl. ns.) deoarece contrazice în mod expres afirmațiile Sfintelor Scripturi din multe pasaje, după înțelesul literal al cuvintelor și potrivit tâlcuirii de obște și înțelegerii Sfinților Părinți și a doctorilor teologiei.”\n„2. Pământul nu se află așezat în centrul lumii și nici nu este nemișcat, ci se mișcă în întregime, într-o rotire zilnică.”\nCenzura: Toți au spus că această teză merită o cenzură identică cu cea anterioară, din punct de vedere filosofic: dacă este analizată din punct de vedere teologic, ea este greșită cel puțin în ce privește modul cum se referă la credință.” (sublinierile ne aparțin).\nComisia:\nPetrus Lombardus, Arhiepiscop de Armagh.\nFra Hyacintus Petronius, Maestru al Sfântului Palat Apostolic.\nFra Rafael Rifoz, Maestru în Teologie și Vicar-General al ordinului dominican.\nFra Michelangelo Segizzi, Maestru al Sfintei Teologii și comisar al Sf. Oficiu.\nFra Hieronimus de Casalimaiori, Consultant al Sf. Oficiu.\nFra Tomas de Lemos.\nFra Gregorius Nunnius Coronel.\nBenedictus Justinianus, Societatea iezuită.\nPăr. Rafael Rastellius, Cleric, doctor în teologie.\nPăr. Mihael de Neapole, din congregația cassineză.\nFra Iacobus Tintus, asistent al prea sfințitului Părinte Comisar al Sf. Oficiu.\nReluăm: „1. Soarele se află așezat în centrul lumii și, prin urmare, este lipsit de mișcare locală.\nCenzura: Cu toții au spus că o asemenea teză era neghioabă și absurdă, din punct de vedere filosofic, și categoric eretică, (subl. ns.) deoarece contrazicea în mod expres afirmațiile Sfintelor Scripturi din multe pasaje.” Să vedem acum ce spune Scriptura:\n„Atunci a grăit Iisus către Domnul în ziua, în care au dat Dumnezeu pre amoreu supus fiilor lui Israil, când i-au bătut pre ei la Gavaon, și s-au surpat dela fața fiilor lui Israil; și a zis Isus: să stea soarele spre Gavaon și luna despre valea Aialonului. Și au stătut soarele și luna, cu starea până când au făcut Dumnezeu izbândă asupra vrăjmașilor lor. Au nu este aceasta scrisă în Cartea dreptului? Și a stătut soarele în mijlocul cerului, și n-a mers către apus cu sfârșitul unei zile. Și nici mai înainte, nici după aceea n-a fost zi ca aceasta ca să asculte Domnul de cuvântul omului…” (Iisus Navi, X, 12-14).\n„Iar să vedeți și alta, lucru mai minunat acestor mici. Au rămas toată zidirea uimită când Iisus al lui Navi au poruncit soarelui să stea pre cer nemișcat, până va birui pre vrăjmașii lui; dară cu cât mai vârtos socotiți că s-ar minuna când acestaș Iisus ar zice soarelui, nu să stea nemișcat pre ceriu, ci să se pogoare din ceriu pre pământ.”\n„Soarele și luna stătu întru rânduiala ei; întru lumină zvârliturile Tale vor merge spre lumina fulgerului armelor Tale.” (Avvacum, III, 10)\nConfruntările dintre Galilei și iezuiți, de altfel cu totul necunoscute marelui public, s-au purtat sub semnul mândriei extraordinare a lui Galilei care se exprima în felul acesta: „Dar cum pot eu să fac așa ceva (să demonstrez adevărul sistemului copernican), fără să-mi pierd timpul, dacă acești peripatetici care trebuie convinși se arată incapabili să urmărească până și cel mai simplu și mai ușor de înțeles. N-aveți ce face…”\nDar oare cum argumenta Galilei în aceste dispute?: „Știu că vor răspunde Da, și că cel ce este de partea adevărului va fi în stare să facă 1000 de experimente și 1000 de demonstrații necesare în favoarea sa, în vreme ce celălalt nu poate avea nimic altceva decât sofisme, paralogisme și erori (de logică). Dar dacă ei știu că au un asemenea avantaj asupra oponenților lor într-o discuție limitată la probleme fizice în care se folosesc numai arme filosofice, de ce oare atunci când vin la întâlnire introduc imediat o armă irezistibilă și înfricoșătoare, la vederea căreia numai se îngrozește și cel mai dibaci și competent campion?” (Galilei, Scrisoare către Benedetto Castelli 1613)\nDe acord cu „maestrul”, desigur cele 1000 de… experimente sunt puse doar ca figură de stil. El nu a experimentat acestea! Nu avea cum să le experimenteze! Dar la ce fel de armă irezistibilă și înfricoșătoare se referă el? Evident că la armele scripturistice care îl îngrozesc pe „cel mai dibaci și competent campion”. Atunci al cui campion mai este acesta? Cine se îngrozește de Scriptură? Dar de Cruce? Dar de tămâie?… Așadar, nu a rămas sărmanul Galileo și împreună cu el toți cei de un cuget cu el doar la sofisme, paralogisme și erori (de logică)? Se încurcă introducând noțiuni filosofice ale minților necurățite de patimi ale filosofilor păgâni și ale credințelor eretice.\n„Să presupunem și să acceptăm pentru oponent că, cuvintele textului sfânt trebuie luate exact în înțelesul lor literal, adică, la rugăciunile lui Isus Dumnezeu a oprit soarele și a lungit ziua, astfel încât el a obținut biruința; dar cer ca aceeași regulă să se aplice la amândoi, astfel ca oponentul să nu aibă pretenția de a mă lega și el să rămână liber să schimbe sau să modifice înțelesul cuvintelor. Acestea fiind zise, afirm că acest pasaj arată limpede falsitatea și imposibilitatea sistemului cosmic aristotelic și ptolemeic, și că, pe de altă parte, se potrivește întocmai cu cel copernican.\nMai întâi îl întreb pe oponent dacă el cunoaște cu câte mișcări se mișcă soarele. Dacă știe, trebuie să răspundă că se mișcă cu două mișcări, adică mișcarea anuală de la apus la răsărit și cu mișcarea diurnă în direcția opusă de la răsărit la apus.\nAl doilea, îl întreb dacă aceste două mișcări, atât de diferite și aproape contrare una alteia, aparțin soarelui și sunt ale lui în egală măsură. Răspunsul trebuie să fie Nu, ci numai una îi este specific proprie, anume mișcarea anuală, în vreme ce cealaltă nu e a lui ci aparține celui mai înalt cer, adică Primului Mobil; acesta poartă cu el soarele ca și celelalte planete și sfera stelară, forțându-le să facă o revoluție în jurul pământului în 24 de ore, cu o mișcare, așa cum am spus, aproape contrară mișcării lor naturale.\nAcum, dacă ziua nu derivă din mișcarea soarelui ci din cea a Primului Mobil, cine nu vede că pentru a lungi ziua trebuie să fie oprit Primul Mobil și nu soarele? Într-adevăr, se află cineva care pricepe aceste prime elemente ale astronomiei și care nu înțelege că, dacă Dumnezeu a oprit mișcarea soarelui, El ar fi tăiat și scurtat ziua în loc să o lungească? Căci, mișcarea soarelui fiind contrară învârtirii diurne, din ce se mișcă mai mult soarele către răsărit, cu atât se încetinește progresia sa către apus, în timp ce prin mișcarea sa diminuată sau anihilată soarele ar face aceasta mult mai devreme; acest fenomen este observat la lună, a cărei revoluții diurne sunt mai lente decât cele ale soarelui cu cât mișcarea sa proprie este mai rapidă decât a soarelui.\nSă adăugăm la aceasta că nu este de crezut că Dumnezeu ar opri numai soarele, lăsând celelalte sfere să continue; căci atunci ar trebui în mod necesar ca El să modifice și să refacă toată ordinea, aparițiile și aranjamentele celorlalte stele în relație cu soarele, și ar tulbura din temelii întregul sistem al naturii. Pe de altă parte, este de crezut că El ar opri întregul sistem de sfere cerești, care apoi s-ar putea întoarce la lucrul lor fără nici o tulburare și schimbare după perioada în care au fost oprite.\nCăci eu am descoperit și am demonstrat convingător că globul solar se învârte în jurul său însuși, făcând o rotație completă în aproximativ o lună lunară, în exact aceeași direcție ca toate celelalte revoluții cerești; mai mult, este foarte probabil și rezonabil ca, fiind instrumentul principal și ministrul naturii și aproape inima lumii, soarele dă nu numai lumina (așa cum o face în mod evident) ci și deasemenea dă mișcare tuturor planetelor ce evoluează în jurul său; de aici, dacă în conformitate cu poziția lui Copernic mișcarea diurnă este atribuită pământului, oricine poate vedea că este de ajuns ca să oprești soarele ca să oprești întregul sistem, și astfel să lungești perioada iluminării diurne fără să modifici în nici un fel restul relațiilor mutuale ale planetelor; și că exact așa sună cuvintele textului sfânt. Iată deci modul în care prin oprirea soarelui se poate lungi ziua pe pământ, fără să introducă nici o tulburare între părțile lumii și fără să schimbe cuvintele Scripturii.” (Galilei, Scrisoare către Benedetto Castelli 1613)\nIată deci, că Galilei introduce o inovație astrofizică pentru a tâlcui pasajul scripturistic în modelul copernican: soarele e în centrul universului, dar nu fix și nemișcat, ci se mișcă în jurul axei sale, trăgând după sine în mișcarea sa toate planetele.\nSfântul Ioan Damaschin a trăit în secolul al VIII-lea, iar Matei Vlastare în prima jumătate a secolului al XIV-lea, deci Galilei ar fi putut fără nici o problemă să-i consulte, mai ales pe problemele astronomice în directă legătură cu Scriptura. El ar mai fi găsit următoarele argumente patristice pe care le redăm mai jos:\nGalilei: – „Al doilea, îl întreb dacă aceste două mișcări, atât de diferite și aproape contrare una alteia, aparțin soarelui și sunt ale lui în egală măsură. Răspunsul trebuie să fie Nu, ci numai una îi este specific proprie, anume mișcarea anuală, în vreme ce cealaltă nu e a lui ci aparține celui mai înalt cer, adică Primului Mobil; acesta poartă cu el soarele ca și celelalte planete și sfera stelară, forțându-le să facă o revoluție în jurul pământului în 24 de ore, cu o mișcare, așa cum am spus, aproape contrară mișcării lor naturale.”\nRedăm și textul din Vulgata, așa cum l-ar fi citit Galilei: „tunc locutus est Iosue Domino in die qua tradidit Amorreum in conspectu filiorum Israhel dixitque coram eis sol contra Gabaon ne movearis et luna contra vallem Ahialon steteruntque sol et luna donec ulcisceretur se gens de inimicis suis nonne scriptum est hoc in libro Iustorum…”\nSol et luna, deci, a stat și luna, cea care se mișcă altfel, după Copernic: „Numai luna face cursul său în jurul pământului.”\nSfântul Ioan Damaschin: „Învățații spun că printre acești luminători sunt șapte planete; ei spun deasemeni că ele au o mișcare contrară cerului. Din pricina aceasta le-au numit planete. Ei spun că cerul se mișcă dela răsărit la apus și planetele dela apus la răsărit iar cerul trage împreună cu el pe cele șapte planete prin mișcarea lui, pentru că este mai iute.”\nAceastă părere a fost cea primită de Sfinții Părinți, și nicidecum cea a lui Galilei care, așa cum am văzut, face ca soarele să imprime mișcarea celorlalte planete.\nMatei Vlastare: – „Drept aceea ambii luminători se și mișcau împreună de o potrivă sau mai vârtos nevariat de-odată cu universul ca și cum ar fi fost așteptând finitul creării universului, iar în ziua a șasea se formează omul prin mâinile lui Dumnezeu, înflorind încă frumos echinocțiul și fiind luna mai că asemenea cu soarele în abundanța splendorii… înconjurând ei acuma pentru prima oară ca niște sateliți pre acela ce avea să împărățească asupra creațiunii… apoi așa după ziua a șaptea începând luminătorii să alerge ca din bariere deschise și nefiind făcuți a se mișca asemenea de iute s-a introdus anomalia.”\nGalilei: „Să adăugăm la aceasta că nu este de crezut că Dumnezeu ar opri numai soarele, lăsând celelalte sfere să continue; căci atunci ar trebui în mod necesar ca El să modifice și să refacă toată ordinea, aparițiile și aranjamentele celorlalte stele în relație cu soarele, și ar tulbura din temelii întregul sistem al naturii. Pe de altă parte, este de crezut că El ar opri întregul sistem de sfere cerești, care apoi s-ar putea întoarce la lucrul lor fără nici o tulburare și schimbare după perioada în care au fost oprite.”\nAcestor afirmații eretice li s-a dat un răspuns teologic fundamentat din partea celui mai mare teolog catolic al vremii, cardinalul Bellarmino, răspuns din care reținem următoarele pasaje de apologetică surprinzător de ortodoxă:\n„1.… Dar ca să dorești a afirma că soarele, în cel mai adevărat sens, se află în centrul universului și doar se învârtește în jurul axei sale fără să meargă de la răsărit la apus, este o atitudine foarte primejdioasă și care va sminti nu numai pe toți filosofii și teologii scolastici ci va răni și sfânta noastră credință prin contrazicerea Scripturii.\n2. După cum știți, Conciliul de la Trident interzice interpretarea Scripturii în alt fel decât au făcut-o în consens Sfinții Părinți. Acum, dacă sfinția voastră va citi, nu numai Părinții, ci și comentatorii moderni ai Facerii, Psalmilor, Ecclesiastului și Isus Navi, veți descoperi că toți aceștia sunt de acord în a interpreta literal învățătura după care soarele este în ceruri și se rotește în jurul pământului cu o viteză uriașă iar pământul e foarte depărtat de ceruri, în centrul universului și nemișcat. Luați în considerare atunci, cu toată înțelepciunea, dacă Biserica poate îngădui ca Scriptura să fie interpretată în mod potrivnic Sfinților Părinți și a tuturor comentatorilor moderni, atât latini cât și greci…\n3.…În cazul îndoielii ar trebui să nu părăsim tâlcuirea textelor sfinte dată de către Sfinții Părinți.\nAș adăuga că omul care a scris: pământul stă veșnic; soarele se ridică și coboară, și se grăbește la locul său de unde a răsărit, a fost Solomon, care nu numai că a vorbit din inspirație divină ci era și înțelept și învățat, mai presus de ceilalți, în științele omenești și în cunoașterea lucrurilor create. Și cum toată înțelepciunea o avea de la Însuși Dumnezeu, nu se poate ca el să fi făcut astfel de afirmații potrivnice adevărului, fie dovedit, fie cu putință a fi dovedit. Dacă tu îmi spui că Solomon vorbește după aparențe, până acolo încât să ne spună că soarele ni se pare nouă a se mișca, în vreme ce pământul face acest lucru în realitate, întocmai cum spune poetul: «Țărmul nu se îndepărtează de noi,» eu îi răspund, că deși călătorului i se pare că țărmul se îndepărtează de corabia în care stă și nu corabia de țărm, totuși el știe că aceasta este o iluzie și este în stare să-și corecteze judecata, căci experiența îi spune clar că pământul stă nemișcat și că ochii săi nu se înșeală când îi spun că soarele, luna și stelele sunt în mișcare.” (Scrisoarea lui Bellarmino către Foscarini)\n„A susține că pământul se învârtește în jurul soarelui este la fel de greșit ca și a spune că Iisus Hristos nu S-a născut din Fecioară!” (Cardinalul Bellarmino 1615, în timpul procesului lui Galileo)\nOare câți dintre noi, ortodocșii căldicei de astăzi, am putea emite cu fruntea sus o asemenea frază de mărturisire a dreptei credințe? Așa se face că ne trezim că auzim aceste mărturisiri de credință ortodoxe din gura altora. Să luăm aminte!\nÎn schimb, iată ce îl mâna să spună duhul mândriei și slavei deșarte pe Galilei: „În materie de știință, autoritatea a mii de oameni nu valorează cât raționamentul umil al unui singur individ.”\nSe cunoaște activitatea de reabilitare a lui Galilei purtată de biserica catolică sub patronajul papei Ioan Paul II între 1979 și 1992. Aici este flagrantă aceeași atitudine ecumenistă a Vaticanului, de data aceasta aplicată în domeniul relațiilor cu știința. Din această atitudine ar reieși că „biserica” clasică, cel puțin în perspectiva papilor de dinainte de Conciliul Vatican II, și „știința” de dinainte de Einstein ar avea „două percepții parțiale și opuse”, în fața cărora există „o percepție mai largă ce le include și le depășește pe amândouă”, – oare nu este vorba aici de o nouă ordine mondială în care Vaticanul este angrenat cu toate forțele? Trist este că în acest angrenaj sunt antrenați nu puțini teologi „ortodocși” ce promovează exact aceleași idei ale „concilierii științei și religiei la sfârșit de mileniu.” Aceștia și mulți teologi-ingineri, sau teologi-biologi, par a fi ghidați în relația știință-religie de ultimele curente de la Vatican. Pentru ei mai ales, dar și pentru ceilalți cititori, redăm aici „înfricoșata” condamnare a lui Galilei, așa cum a fost ea emisă de inchiziție:\n„Spunem, pronunțăm, hotărâm și declarăm că tu, Galileo, datorită celor expuse pe larg în acest proces și pe care deja le-ai mărturisit, te-ai făcut potrivit acestui Sf. Oficiu cu totul suspect de erezie, adică de a fi susținut și crezut o învățătură ce este mincinoasă și potrivnică dumnezeieștii Sfinte Scripturi: anume aceea potrivit căreia soarele se află în centrul lumii și nu se mișcă de la răsărit la apus, și că cineva ar putea susține și apăra ca posibilă o părere după ce aceasta a fost declarată și definită ca potrivnică Sfintei Scripturi. Prin urmare, ai încălcat toate interdicțiile (cenzurile) și pedepsele rânduite și poruncite de către sfintele canoane și de către toate legile particulare și generale privitoare la astfel de abateri. Am vrea să te iertăm de acestea de vei vrea ca mai întâi, din toată inima și cu credință nestrămutată, în fața noastră să te lepezi (abjuri), să blestemi și să te scârbești de numitele rătăciri și erezii, și de fiecare rătăcire și erezie potrivnică Bisericii Catolice și Apostolice, așa cum te vom îndrepta și învăța.\nMai departe, pentru ca această rătăcire primejdioasă și pierzătoare și încălcare a ta să nu rămână cu totul nepedepsită, și pentru ca în viitor să fii mai cu băgare de seamă, și ca pildă pentru alții de a se păzi de greșeli de acest fel, poruncim ca lucrarea Dialog de Galileo Galilei să fie interzisă prin edict public.\nTe osândim la domiciliu forțat în acest Sf. Oficiu după cum ne va fi nouă pe plac. Ca un canon îți poruncim să reciți cei 7 psalmi de pocăință odată pe săptămână în următorii 3 ani. Și ne dăm noi înșine puterea de a micșora, schimba, sau ridica cu totul sau în parte zisele canoane și pedepse.”\nCum vi se pare acest text, seamănă cu tortura și arderea pe rug, așa cum știu mai toți oamenii care au doar o vagă idee despre acest subiect? Iată „făcătură de basme” cu care vrăjmașul a înșelat și rătăcit o mulțime mare de suflete.\nA urmat abjurarea lui Galilei din 1633, iar pentru apologetica „liber cugetătorilor” s-a mai născut un „martir”, sau cel puțin „mărturisitor” al adevărului de pe altarul științei, „prigonit pentru dreptate”. Pentru a-l face și mai impresionant, „hagiografia” științifică a pus în gura lui Galilei celebrele cuvinte E pur si muove:\n„Galileo a rămas până la moartea sa (1642) sub osânda arestului la domiciliu. Nu este totuși, drept a vorbi despre el ca un «întemnițat» în orice sens adevărat al cuvântului. După cum ne relatează biograful său protestant, von Gebler, «O privire aruncată asupra celui mai adevărat izvor istoric pentru vestitul proces, va convinge pe oricine că Galileo a petrecut cu totul 22 de zile în clădirile Sfântul Oficiu (adică Inchiziția), și chiar și atunci nu într-o celulă de pușcărie cu gratii la ferestre, ci în elegantul și comodul apartament al unui oficial al Inchiziției.» În rest, i s-a permis să se folosească pentru vizite și odihnă de casele prietenilor, care erau totdeauna confortabile și de obicei luxoase.\nEste cu totul neadevărat – așa cum se afirmă tot timpul – că el a fost fie torturat, fie orbit de persecutorii săi – deși în 1637, 5 ani înainte de moartea sa a orbit complet – sau că i s-a respins îngroparea în pământ consacrat. Dimpotrivă, deși papa (Urban VIII) nu a îngăduit ca să ridice un monument deasupra mormântului său, el a trimis binecuvântarea sa specială celui ce era pe moarte, care nu numai că a fost îngropat în pământ consacrat, ci și în biserica Santa Croce de la Florența.\nÎn final, celebrul «E pur si muove», ce se presupune că a fost spus de Galileo, când s-a ridicat din genunchi după ce a abjurat mișcarea pământului, este o ficțiune recunoscută, care n-a fost menționată nicăieri mai mult de un secol de la moartea lui, petrecută la 8 ianuarie 1642, anul în care s-a născut Newton.”…\n… „Iar Galilei, care se poate să fi fost uneori cutezător, nu era un prost. Ce-o fi gândit în acele clipe nu vom ști niciodată, dar este improbabil, dată fiind situația, ca el să fi spus cu adevărat așa ceva. Este un omagiu adus personalității sale puternice și influenței marcante pe care individualitatea sa a avut-o asupra istoriei, omagiu pe care legenda îl perpetuează, fără vreo dovadă care să-l susțină.” (R. Spangenburg, D.K. Moser; Istoria științei)\nEste limpede deci, că Galilei n-a rostit această propoziție memorabilă, ci că ea este un mit apărut mai târziu, în vremea iluminismului. Pentru cei amatori de informații mai exacte, s-a arătat că expresia cu pricina a fost pusă în circulație ca o propagandă anticatolică de către jurnalistul Giuseppe Baretti în 1757 într-o antologie publicată la Londra, Italian Library, fiind destinată publicului britanic.\nDovada faptului că el nu a înfruntat tribunalul bisericesc este faptul că a fost ulterior înmormântat într-o biserică. Ori un păcătos neabsolvit n-ar fi avut niciodată parte de un asemenea tratament. Celebrele cuvinte i-au fost atribuite savantului probabil de către acei care și-au dorit ca el să fi zis așa ceva. Acești liber cugetători ar fi vrut poate să rostească ei aceste cuvinte în vremea lor, iar ateii comuniști de mai târziu le-au întrebuințat ca pe un motto al victoriei lor.\nȘi atunci iată următorul dialog:\n– „Galilei” (umaniștii, liber cugetătorii, masonii, ateii, comuniștii, socialiștii, globaliștii, știința, filosofia…): „Și totuși se mișcă”\n– DUMNEZEU (Biserica, Proorocii, Sfinții Părinți):\n„IACA STĂ” („și pământul în veac stă.”)\nAcestea fiind spuse, iată în final concluziile ce se impun:\n– Galilei a fost pe bună dreptate condamnat pentru erezie, și nu pentru abaterea disciplinară de a fi îndrăznit să tâlcuiască Scriptura;\n– Teoria lui și a lui Copernic este atât eretică teologic cât și falsă științific;\n– Osândirea lui a fost după cum s-a văzut cu mult mai blândă decât spune propaganda ateistă/iluministă. Eppur si muove este o invenție a mitologiei antiecleziale liber-cugetătoare, masonice și ateiste de sfidare a Scripturii și Sf. Tradiții bisericești;\n– Oscilațiile papistașe care au dus la retractări și reabilitări (Ioan Paul II) arată doar o diplomație și inconsecvență iezuită, urmărind alte scopuri decât apărarea dogmelor bisericești;\n– Universitarii cu pricina nu au dreptate, ci se mențin pe o poziție deschis anti-eclezială, și în final antihristică, exact în duhul unora de pe la noi (Moise, Cernea, etc.)\n","date":"01-02-2008","img":"https://axaneamului.ro/posts/magazine/axa-i/1/stiinta-si-credint%C4%83-relatie-fara-conflict/images/0.jpg","permalink":"https://axaneamului.ro/posts/magazine/axa-i/1/stiinta-si-credint%C4%83-relatie-fara-conflict/","series":["AXA ANUL I"],"tags":["Galileo Galilei","lună","Pământ","soare","știință"],"title":"Știință și credință: relație fără conflict?","youtube":""},{"author":"Alexandru Nechifor","categories":["Cetatea creștină"],"content":"Arheologia și istoria artelor spun: cuvîntul icoană, de origine greacă (eikôn, care înseamnă portret), era folosit de către Bizanț, în vremea cînd imaginile creștine erau în formare, pentru a desemna „orice reprezentare a lui Hristos, a Fecioarei, a unui sfînt, a unui înger sau a unui eveniment din istoria sfîntă, chiar dacă acea imagine era pictată, sculptată, mobilă sau monumentală și indiferent de tehnica cu ajutorul căreia a fost elaborată”1, astăzi termenul aplicîndu-se mai ales lucrărilor de șevalet.\nTradiția spune că prima icoană este o imagine imprimată în mod minunat pe un ștergar cu care Iisus S-a șters pe față, ștergar care a ajuns la regele Abgar al Odesei, care, fiind lepros, și auzind de minunile Mîntuitorului, trimisese oameni de la curtea sa pentru a-L chema la el2. Actul săvîrșit de Hristos, de a-Și imprima chipul pe acest ștergar „pare în primul moment legat de dorința regelui de a căpăta o reprezentare a lui Hristos, în realitate însă are un sens mult mai cuprinzător. Este implicată aici infinita purtare de grijă față de întreg neamul omenesc, care este mîntuit, sfințindu-se prin Chipul lui Hristos”3.\nExistă și o altă istorie, a unei bucăți de pînză, pe care o femeie, Veronica, a dat-o Domnului Hristos, pe drumul Crucii, (cuvîntul Veronica înseamnă „icoană adevărată”), deși pînă în secolul V nu se face referire la aceasta, existența ei fiind uitată.\nLa începutul creștinismului, pentru că pentru acea lume, „Întruparea lui Hristos și misterul crucii reprezentau, pentru unii, un scandal, iar pentru alții, nebunie”, s-au folosit în special simboluri.\n„Pentru a-i obișnui treptat pe oameni cu realitatea de negîndit a Întrupării, Biserica li s-a adresat inițial printr-un limbaj mai accesibil decît imaginea directă”. „Era, după cum spune Sfîntul Pavel, hrană pentru dinții de lapte specifici copilăriei. Calitatea iconică a imaginii nu pătrundea decît foarte greu în conștiința și în arta oamenilor. Numai împrejurările și necesitățile diferitelor epoci istorice au evidențiat progresiv caracterul sacru al imaginii, au condus la dispariția simbolurilor primitive și au epurat arta creștină de toate acele elemente străine care îi mascau conținutul”4.\nMulte dintre aceste simboluri, erau preluate din cultura păgînă a acelui timp, și transformate. De exemplu, (în catacombe): anotimpurile, care vestesc învierea; o corabie, care vestește belșugul; porumbelul, palmierul, grădina, care amintesc de rai. Altele au fost inventate, începînd cu secolul al II-lea: închinarea magilor – convertirea păgînilor; înmulțirea pîinilor – Cina cea de Taină; vița de vie – taina vieții divine, etc. Crucea este reprezentată ca o ancoră, un trident. Simbolul cel mai important este peștele: IHTIS – „Iisus Hristos Theou Uios Sotir”, care înseamnă „Iisus Hristos, Fiul lui Dumnezeu Mîntuitorul”5.\nPrimele icoane făcute de mînă omenească, după tradiție, sunt cele ale Sfîntului Apostol Luca, care a pictat, puțin după Cincizecime, chipul Maicii Domnului, (în trei variante: una aparținînd tipului „Milostiva” (Eléousa), în care Fecioara și Pruncul se mîngîie reciproc, accentuînd naturalețea sentimentului uman, a tandreții și iubirii materne; alta aparținînd tipului „Odighitria” (Odègètria), sau „Călăuzitoarea”, în care Fecioara și Pruncul sunt reprezentați din față, orientați către privitor – scoate în evidență dumnezeirea Pruncului; cea de-a treia o reprezenta pe Maica Domnului fără Prunc, în poziția asemănătoare celei din Deisis, cu brațele împreunate în rugăciune, adresîndu-se lui Iisus); chipul Mîntuitorului; al celor doi mari Apostoli Petru și Pavel. Însă aceste icoane nu s-au păstrat pînă în zilele noastre, deși în Franța și în Italia există un număr de icoane care sunt făcute după icoanele originale ale Sfîntului Apostol Luca.\nMotivația existenței icoanei Icoana este o vedere a lui Dumnezeu întrupat, care este necesară și mîntuitoare oamenilor (a căror alcătuire dihotomică implică și obligă prezența divinității în materie): „Apostolii L-au văzut întrupat pe Hristos… și I-au auzit cuvintele; și noi dorim să auzim și să vedem, spre a căpăta fericirea Domnului”; „Ei L-au văzut față către față – pentru că El era prezent în trup, însă noi, pentru că El nu este prezent fizic, auzim cuvintele Sale prin intermediul cărților, venerăm aceste cărți care ne fac să auzim cuvintele Sale. La fel se întîmplă cu icoana pictată; privind trăsăturile trupului Său, pătrundem cu spiritul, după putință, slava dumnezeiască. Suntem duali, constituiți din suflet și din trup, iar sufletul nostru nu este unul la vedere, ci este învăluit într-un fel de veșmînt; ne este imposibil să tindem spre spiritual fără corporal. Căci așa cum auzim cuvintele sensibile cu urechile noastre trupești și așa cum înțelegem lucrurile spirituale, tot astfel, prin contemplația în trup, ajungem la contemplația în duh. Hristos Și-a asumat un trup și un suflet pentru că omul are un trup și un suflet; de aceea și botezul, comuniunea, rugăciunea, psalmodierea sunt duale: sensibile și spirituale”.\nIcoana, ca posibilitate, există datorită Întrupării Fiului lui Dumnezeu, „realizarea mîntuirii noastre pe pămînt și slava în spirit și în adevăr nu exclud materia și trupul ci, dimpotrivă, le presupun”.\nLa fel cum vederea în trup a Mîntuitorului a fost necesară pentru oamenii din timpul Întrupării Sale, la fel este necesară și acum. Pentru dovedirea acestui lucru este suficient să ne imaginăm doar cum ar arăta o Biserică fără icoane, sau cum ar arăta în general viața unui creștin fără icoane (sau, în definitiv, pentru că la asta ar duce negarea lor, fără orice lucru material care ar aminti ceva despre Dumnezeu). Dacă nu ar exista icoanele, credința ar slăbi foarte mult, deoarece cel mai folosit simț omenesc ar rămîne înafara lucrării spre cunoașterea lui Dumnezeu. Ea răspunde unei nevoi de concret a omului, care vrea să-L știe mereu pe Dumnezeu aproape.\nDe asemenea, ea are și un rol educativ, și de propovăduire a cuvîntului lui Dumnezeu, care este de viață dătător, și necesar tuturor pentru mîntuire. Trimiterea la propovăduire a Apostolilor include și porunca pictării icoanelor.\nImportanța icoanelor reiese și din pomenirea ei după auzire în textul de la I Ioan 1, 1-2: „Ce era de la început, ce am auzit, ce am văzut cu ochii noștri, ce am privit și mîinile noastre au pipăit despre Cuvîntul vieții – și Viața s-a arătat și am văzut-o, și mărturisim…”. În acest text, enumerarea simțurilor nu este întîmplătoare, ci exprimă o anumită intensitate de cunoaștere prin acestea: întîi este auzul, apoi este văzul, și apoi atingerea. Pentru a exemplifica, ne putem gîndi la Toma, care a auzit că Hristos a înviat, dar nu a crezut, pînă nu L-a văzut în carne și oase, și mai mult, pînă nu L-a pipăit, pentru a se convinge.\nPosibilitatea reprezentării lui Hristos în iconografie Hristos S-a întrupat. „Pămînt ești și în pămînt te vei întoarce” (Facere 3, 19) s-a zis trupului. Deci Hristos a venit și pentru a readuce trupurile oamenilor, nu numai sufletele lor, la strălucirea nestricăciunii.\nPosibilitatea reprezentării chipului Mîntuitorului a stîrnit controverse în timpul perioadei iconoclaste, cînd unii nu puteau să admită faptul că Dumnezeirea Mîntuitorului poate fi reprezentată pe lemn și din materialele picturii. Ei spuneau că fiindcă acest lucru nu este posibil, reprezentarea chipului uman al Mîntuitorului este o blasfemie, deoarece nega Dumnezeierea Domnului Hristos. Interesant este că și afirmarea, legitimitatea existenței și venerării icoanelor se bazează tot pe Întruparea Cuvîntului lui Dumnezeu, numai că înțeleasă cum trebuie.\nPentru iconoclaști: „o icoană veritabilă trebuie să aibă aceeași natură cu cel pe care-L reprezintă, fiindu-i în mod obligatoriu consubstanțială (omoousion). Plecînd de la acest principiu, iconoclaștii ajung în mod inevitabil la concluzia că numai Euharistia este icoana lui Hristos. Pentru a evita idolatria – spuneau ei – Hristos a ales pîinea ca imagine a Întrupării Sale, dat fiind că pîinea nu are nici o asemănare cu omul”, ceea ce este ridicol, pentru că Euharisia este chiar Trupul și Sîngele Mîntuitorului, și dacă imaginea prototipului ar fi identică cu prototipul, atunci ar fi chiar prototipul, după cum aveau să susțină apărătorii icoanelor.\nIconoclaștii mai spuneau despre imaginea făcută de un pictor, că „nu putea să fie imaginea lui Hristos. Arta figurativă în general este o împietate față de dogma Întrupării divine. Ce face pictorul neștiutor – se întrebau iconoclaștii – cînd conferă o formă celor ce nu pot fi crezute decît cu inima și mărturisite prin cuvînt? Numele lui Iisus Hristos este numele Dumnezeu-Omului. Ca atare, dacă Îl reprezentați, comiteți o dublă blasfemie: mai întîi, încercați reprezentarea Divinității invizibile; apoi, dacă urmăriți reprezentarea iconică a naturii divine și a naturii umane ale lui Hristos, tindeți către confuzia celor două naturi, alunecînd în monofizism. Voi răspundeți că reprezentați doar trupul lui Hristos, carnea Sa văzută și palpabilă. Dar această carne este omenească și reprezentați, prin urmare, numai umanitatea lui Hristos, adică doar firea Sa omenească. Or, în acest caz, o despărțiți de Dumnezeirea cu Care S-a unit, căzînd în nestorianism. În adevăr, carnea lui Iisus Hristos este carnea lui Dumnezeu-Cuvîntul: întru totul însușită și îndumnezeită de El. Cum dară acești necredincioși îndrăznesc să despartă Dumnezeirea de carnea lui Hristos, reprezentînd-o doar pe aceasta din urmă, ca și cum ar fi vorba doar de un om oarecare? Biserica crede în Hristos, Care unește în El umanitatea și Dumnezeirea neamestecat și nedespărțit. Dacă arătați doar umanitatea lui Hristos, despărțiți cele două naturi ale Sale, atribuind umanității Sale o existență proprie, o viață independentă, văzînd în ea o persoană separată și introducînd astfel o a patra Persoană în Sînul Sfintei Treimi.”\nGreșeala făcută de iconoclaști consta în faptul că nu au făcut distincție între ipostas și natură în ceea ce-L privește pe Mîntuitorul Hristos, neînțelegînd de fapt unirea ipostatică a celor două naturi ale Lui, în Persoana Lui unică, sau dacă, au înțeles asta, n-au putut să o și aplice în teoria despre icoane, care Îl reprezintă pe Hristos ca Persoană divino-umană, și nu una dintre cele două naturi ale Sale.\n„Icoana Sa este imaginea unei Persoane divine întrupate, care transmite trăsăturile Fiului lui Dumnezeu venit în trup, devenit vizibil și, prin urmare reprezentabil cu mijloace omenești.”\nMijloacele de expresie ale icoanei Principalele caracteristici ale icoanei sunt: se ocupă doar cu prezentarea adevărului; nu prezintă raportul real dintre ființe și lucruri, la fel cum face arta profană, (care „urmează legile opticii care-și aruncă lațul asupra lucrurilor” și „fundamentează unitatea de acțiune – lațul timpului și unitatea de perspectivă – lațul spațiului”, formînd un punct de vedere „plin de iluzie optică, folositor pentru viața curentă, dar care nu este viziunea totală”); reduce la minimum detaliile, ele fiind folosite doar în măsura în care ajută la exprimarea esențialului; nu prezintă nimic din viața cotidiană a omului, nu narează asupra istoriei, ci se arată atitudinea pe care el trebuie să o adopte în orice împrejurare a vieții.\nOmul Trupul omului care tinde spre Dumnezeu, prin rugăciune, deși nu se schimbă biologic, pentru că harul se unește cu mintea, învațînd-o să controleze întregul trup, („…ochii, pentru ca să privească întru curățenie; urechile, pentru ca să audă cu pace; limba, pentru ca să nu grăiască decît de bine; mîinile, pentru ca ele să se miște doar pentru a se înălța în rugăciune și a face fapte de milostenie; pîntecele, pentru a păstra în limitele cuviinței obiceiul mîncării și al băuturii; picioarele, pentru ca ele să meargă drept spre voința lui Dumnezeu”), ajunge să aibă, într-un fel, proprietățile trupului duhovnicesc pe care va fi să le dobîndească la învierea drepților. În icoană, deci, va fi stilizat, alungit, zvelt, în așa fel încît să dea mărturie despre prezența harului, și despre o subțiere a materialității, de îndumnezeire a ei.\nChipurile sfinților strălucesc, dar pentru că lumina care transpare din aceste chipuri nu este una provocată de o sursă exterioară, naturală, ea este sugerată în icoană prin linii subțiri de culoare foarte deschisă, „fine și precise, pătrunzătoare ca niște raze ale energiei îndumnezeitoare”, aranjate nenatural, constituind ultima și cea mai deschisă culoare aplicată, care le dau pur și simplu viață. Ochii sunt măriți, cu privirea fixă, opaci; buzele fine sunt lipsite de senzualitate, „sunt făcute pentru a cînta lauda, pentru a se hrăni cu Euharistie și pentru a da sărutul păcii”. Urechile „alungite ascultă liniștea. Nasul nu este decît o curbă foarte fină; fruntea foarte largă și înaltă; ușoara sa deformație accentuează predominanța unei gîndiri contemplative. Culoarea închisă a ochilor înlătură orice notă carnală și naturalistă.”\n„Aceste detalii cu aspect neobișnuit, în special organele senzoriale pe care le vedem în icoane, acești ochi fără strălucire, aceste urechi cu forme uneori bizare, toate acestea nu sunt prezentate în mod naturalist, dar nu pentru că artistul nu ar fi putut să le redea așa cum le vedea în natură, ci pentru că, aici, forma lor naturală nu ar fi corespuns și nu ar fi avut nici un sens. Rostul lor în icoană nu este de a ne apropia de ceea ce vedem în natură, ci de a ne aminti că suntem în fața unui trup care resimte ceea ce în mod obișnuit scapă percepției: pe lîngă percepția lumii fizice, cea a lumii spirituale”\nPersonajele sunt așezate frontal, iar privirea lor este întotdeauna îndreptată spre privitor. Aparenta imobilitate, care este doar exterioară, întărește sentimentul că totul se petrece în interior; nu mai există nimic din cotidianul neastîmpăr, din neliniștile și grijile obișnuite ale existenței vremelnice, ci stăpînește pacea.\nVeșmintele urmăresc forma anatomică, care adeseori, și în mod admirabil, este deformată. Volumul pe care aceste veșminte ar trebui să le sugereze, este un pretext pentru aplicarea unor lumini, care prin forma lor, clară și strălucitoare, spun aceeași prezență a Duhului.\nAm putea spune că icoana este oglinda duhovnicească a sfinților.\nNatura înconjurătoare Îndumnezeirea omului nu poate lăsa natura înconjurătoare, (care „a fost supusă deșertăciunii – nu din voia ei, ci din cauza aceluia care a supus-o – cu nădejde, pentru că și făptura însăși se va izbăvi din robia stricăciunii, ca să fie părtașă la libertatea măririi fiilor lui Dumnezeu” (Romani 8, 20-21), și deci a cărei stare depinde de modul legăturilor omului cu Creatorul), în starea ei de acum. În concepția Bisericii Ortodoxe, „frumusețea nu este frumusețea specifică stadiului actual al creației, ci un atribut al veacului ce va să vină, cînd Dumnezeu va fi totul în toate”, sau „valoarea și frumusețea lumii văzute nu constă în splendoarea trecătoare a stării de acum, ci în transfigurarea ei potențială, realizată cu ajutorul omului”.\nEshatologică prin excelență, icoana o va prezenta supusă aceleași puteri purificatoare și unificatoare a harului, în lumina celei de-a opta zi a creației, pentru că „specificul sfințeniei este acela de a sfinți ceea ce o înconjoară: îndumnezeirea omului trece asupra ambianței. Acestea sunt premizele transfigurării cosmice. În și prin om se realizează și se manifestă participarea făpturii la viața veșnică a făpturii”. „Unirea în Dumnezeu a tuturor făpturilor, începînd cu îngerii și pînă la creaturile inferioare, iată viitorul univers restaurat care, în icoană, se opune discordiei generale, adică împărăției stăpînitorului acestei lumi”.\nEste arătată într-o staticitate dinamică, avînd un ritm și o stare ascensională corespondente cu cele ale omului tinzînd spre Dumnezeu; nu mai există haosul și divizarea lumii, care porneau din haosul interior al omului.\nAșadar, în reprezentarea unor munți sau altor forme de relief (stînci, peșteri, crăpături ale pămîntului, marea), se renunță, la fel ca în cazul prezentării omului duhovnicesc, la naturalismul comun, care, după cum s-a spus, nu este adevărata față a naturii. Din munți este păstrată doar caracteristica principală – aceea de conglomerat de forme ascuțite grupate, mai mari la bază și mai mici la înălțime, formînd un corp care spre vîrf se subțiază. În rest nu aduc cu nimic a munții pe care îi știm din natură. În funcție de scena în care aceștia apar, de acțiunea care se petrece înăuntru (a scenei în ansamblu – acțiune exterioară, ca fapt istoric; a interiorului personajelor – ca trăire spirituală; și cea a timpului veșnic, în care nu există decît prezent), munții pot lua diferite „înfățișări”. O trăsătură comună este că toți strălucesc nenatural, spunînd în-dumnezeirea.\nPeșterile, cele mai multe simbol, ajută la transmiterea mesajului icoanei. În scena Nașterii, de exemplu, întunecimea ei, care cîteodată merge pînă la negru neamestecat, simbolizînd întunecimea păcatului în care se afla lumea pînă la Întruparea Mîntuitorului, este folosită pentru a scoate în evidență albul, care în acest fel devine strălucitor, al scutecelor Pruncului. De asemenea, ele au formele cele mai ciudate, fără însă a putea vreodată să fie confundate cu altceva.\nMarea, apa, ca și celelalte, sunt de asemenea foarte bizare, raportat bineînțeles la felul nostru obișnuit de a le înțelege; la fel și animalele, în special fiarele sălbatice, a căror raport cu omul revine la cel dinainte de căderea în păcat (a se vedea leii care sunt blînzi ca niște pisici în preajma sfinților).\nClădirile Dacă despre oameni se poate spune că sunt logic alcătuiți, adică au toate membrele, care sunt la locul lor, ca și veșmintele, clădirile își pierd cîteodată orice legătură cu mărimea și forma personajelor. Uneori sunt foarte mici și înguste, ocupînd un spațiu infirm din compoziție, alteori zidurile acestora nu au grosime, geamurile, ușile, ori sunt așezate în poziții total inaccesibile, ori sunt prea mici pentru a putea fi utilizate. O altă caracteristică este aceea că personajele nu sunt niciodată înfățișate în interiorul clădirilor, ci doar în fața lor, deși acțiunea istorică are loc în interiorul lor, iar clădirile (în special în icoanele din timpul apogeului artei bizantine, adică secolele XIV, XV și XVI, pentru că după aceea s-a pierdut înțelesul adevărat al icoanelor), sunt prezentate dintr-o perspectivă care nu corespunde cu realitatea, adică una inversă (cu mențiunea că această tehnică nu este folosită exagerat de mult în cadrul aceleiași lucrări, și nici în aceeași măsură în diferitele părți ale unei clădiri din aceeași lucrare, astfel încît ar putea trece ușor ca o greșeală de desen).\nRolul acestei maniere de a reprezenta realitatea, „care ar trebui, de bună seamă, să-l facă să turbeze de mînie pe orice privitor care își dă seama de „evidenta absurditate” a unei astfel de reprezentări”, este acela de sublinia totala neaplicabilitate și neimportanță a rațiunii stricte în fața transcendenței și meta-logicii credinței.\n","date":"01-02-2008","img":"https://axaneamului.ro/posts/magazine/axa-i/1/ce-este-icoana/images/0.jpg","permalink":"https://axaneamului.ro/posts/magazine/axa-i/1/ce-este-icoana/","series":["AXA ANUL I"],"tags":["creștinism","iconografie","Mântuitorul","tradiție","Veronica"],"title":"Ce este icoana?","youtube":""},{"author":"Eduard Țugui","categories":["Basarabia"],"content":"Trecerea hotarului de mileniu consemnează faza extremă de evoluție a civilizației moderne. Se profilează un viitor care fascinează și înspăimântă, în același timp, cetățenii de pe toate continentele, inclusiv pe cei de pe ambele maluri ale Prutului. La nivel academic teoreticieni din diferite ramuri ale științei s-au lansat în elaborarea de abstracții teoretice care să acopere dinamica și complexitatea proceselor contemporane. Aproape de fiecare dată, conceptul de la care pornesc asumpțiile teoretice este cel de “globalizare”, care deși s-a impus treptat ca clișeul timpurilor noastre nu are o definiție exactă. Astfel, trebuie să dăm dreptate lui David Held care caracteriza globalizarea drept:”…ideea grandioasă care cuprinde absolut totul de la piețele financiare la Internet, dar care nu oferă o perspectivă substanțială asupra condiției umane contemporane.”1\nÎncercăm să surprindem în continuare, o parte din aceste procese prin prisma locului Basarabiei în cadrul acestora din urmă, recurgând la unele categorii ale teoriilor sistemice.\nDefinitivare teoretică și dinamică istorică\nRigoarea teoretică condiționează, din start, elucidarea dimensiunilor ontologică și epistemologică a sistemului mondial. Astfel, înțelem prin sistem ceea ce înțelegea și Ludovic von Bertalanffy – o totalitate de elemente care interacționează reciproc2. Prin extensie, sistemul mondial sau sistemul internațional este o totalitate de elemente (unități) în interacțiune reciprocă, și a căror interacțiune aflată în continuă dinamică, generează o nouă entitate, care își are propria logică de funcționare și condiționează, la rându-i, comportamentul elementelor componente. Sistemul internațional are o bază (economică) și suprastructură (politică), iar una dintre principalele categorii ale sale, pe lângă element, este structura sistemului. Structura este modul de organizare a elementelor în sistem (distribuția puterii), ea desemnează totalitatea trăsăturilor și legilor proprii sistemului. Dimensiunea structurală orizontală (centrul sistemului) desemnează marile puteri sau polii sistemului și interacțiunea lor; dimensiunea verticală desemnează interacțiunea dintre centrul și periferia sistemului. Epistemologia sistemului cuprinde o serie de mari paradigme care au ca extreme (neo)realismul și (neo)marxismul și, fără a insista asupra acestora, o vom interpreta aici într-o formulă a economiei politice internaționale.\nAcumularea primitivă de capital din secolul al XVI-lea a stimulat diviziunea europeană a muncii și apariția bazei economice capitaliste a sistemului mondial. Aceasta din urmă necesita instituții puternice (citește state centralizate) pentru a-și asigura viabilitatea și și-a însușit de curând o formulă politică a cărei moașă a fost războiul de treizeci de ani și Pacea de la Westphalia (1648), când în Europa Occidentală apar state suverane, antrenate într-o competiție acerbă cu miza supremației în sistem, cu o logică care mai târziu s-a numit balanță de putere. Noua creație a Europei Occidentale, care cuprindea părți din Europa de Est și America Latină, s-a extins treptat spre alte regiuni ale globului, proces care a fost accelerat în secolul al XIX–lea, pe fundalul apariției capitalismului industrial. Până la sfârșitul secolului, sistemul avea deja dimensiune planetară, iar Europa se situa comod în centrul acestuia. Toate regiunile lumii erau angajate într-un schimb comercial asimetric, care asigura Europei dominația în sistem. Secolul XX, cu cele două războaie mondiale, a transformat fundamental structura sistemului prin intensificarea schimburilor comerciale internaționale și a fluxurilor internaționale de capital, iar redistribuția puterii în sistem a deplasat centrul sistemului în America de Nord, situație care s-a accentuat odată cu destrămarea lagărului socialist.\nOscilațiile sistemice contemporane\nStructura unipolară, având Statele Unite administratorul lumii, cu care sistemul a intrat în sec. XXI, a accelerat procesul de globalizare, iar ciclicitatea sistemică a intrat în faza unor mari transformări. Pe fundalul descătușării nelimitate ale cunoașterii, liberalizarea comercială și a piețelor de capital (capital productiv și capital financiar) sistemul mondial și-a sporit integritatea, fenomen care aduce lumină în definitivarea globalizării. Ce înseamnă un sistem internațional cu o integritate sporită? Înseamnă un sistem în care tensiunile din Orientul Apropiat (ca de exemplu conflictul militar dintre Israel și „Hezbolah” din vara lui 2006), aruncă în sus prețul petrolului pe piața mondială și, respectiv, scot lichidități suplimentare din economia reală și le orientează spre guvernele statelor OPEC. O parte din aceste lichidități sunt plasate, de către guvernele beneficiare, în instituțiile financiare din centrul sistemului (organisme financiare și bănci private), care la rândul lor plasează aceste finanțe creditând guvernul și/sau sectorul privat din Republica Moldova. De ce? Pentru că R.Moldova importă deja petrol mai scump și își mărește deficitul comercial și are nevoie de împrumuturi pentru a-și acoperi deficitul de cont curent. Aceste împrumuturi odată efectuate, evident trebuie întreținute (achitând dobânda instituțiilor financiare de la centru) și încep să pună presiune pe bugetul de stat care deja este obligat să intre în deficit și/sau să reducă cheltuielile pentru învățământ și sănătate, spre exemplu, sectoare care rămân subfinanțate. Această situație duce la… și lanțul poate fi continuat.\nDupă cum spuneam, această integritate este susținută de către tehnologia avansată a celui de-al treilea val, ca să utilizăm o categorie toffleriană, precum și de către intensificarea schimburilor comerciale internaționale și dezlănțuirii finanțelor globale.\nDupă al doilea război mondial, datorită unor runde succesive din cadrul GATT și OMC (Organizația Mondială a Comerțului), comerțul internațional s-a extins semnificativ și a devenit un factor mult mai important în economia internă și cea internațională. Producția globală se orientează tot mai mult nu spre piața internă, ci spre cea mondială. Astfel, de-a lungul întregii perioade postbelice, ritmul creșterii comerțului mondial a depășit ritmul creșterii PIB-ului mondial. Aceasta înseamnă că comerțul internațional devine o condiție indispensabilă a producției globale. Piața mondială face procesul de producție din diferite economii dependent de economia mondială, influențează structurile diferitor economii și condițiile de funcționare a întreprinderilor individuale. Dacă în anul 1950 comerțul avea o cotă de 10% din PIB-ul mondial, în anul 2000 acesta avea o cotă de cca. 20%3.\nLiberalizarea piețelor de capital și apariția unui sistem financiar cu adevăraz global, pe de altă parte, își are originea la începutul anilor 70, când s-a trecut la un sistem monetar al cursurilor de schimb flexibile, sistem care este permisiv liberei circulații de capital, și când Arabia Saudită și alte state OPEC, îmbogățiți de pe urma creșterii prețului petrolului în 1973, și-au investit imensul surplus financiar în instituțiile financiale internaționale, de unde s-au răspândit în întreaga lume. Ulterior, dereglementarea piețelor financiare interne, în care SUA au jucat un rol important, inovațiile aduse instrumentelor financiare (cum ar fi derivatele) și progresul comunicațiilor au determinat o creștere semnificativă a integrării sistemelor financiare naționale din toată lumea4. Existența unui sistem financiar global presupune cel puțin teoretic, mișcarea capitalului financiar dinspre economiile cu surplus de capital spre cele ale căror oportunități de investiții depașesc rezervele, iar capitalul este liber să se orienteze spre locurile și activitățile unde poate fi folosit cel mai eficient. Astfel, finanțele au devenit subsistemul sangvin al sistemului internațional, odată ce guverne, bănci și burse de valori sunt alimentate cu capital provenit din toate colțurile lumii, care este mânat de goana după profit. Această mișcare de capital se referă și la capitalul productiv, în contextul în care Corporațiile Transnaționale, prin intermediul investițiilor externe directe, au internaționalizat producția și serviciile globale.\nÎn loc să instituie o pace perpetuă, sperată de mult de idealiști, cu asemenea caracteristici sistemul mondial contemporan cunoaște o turbulență atipică, pe care nu a trăit-o încă de la apariția sa, exprimată într-o serie de procese complexe și contradictorii care îi face vulnerabilă existența în zorii secolului XXI. Competiția accentuată pentru piețele mondiale și protecționismul netarifar care alimentează o dispută între actorii geostrategici, precum și o dispută centru-periferie în cadrul OMC. Delocalizarea producției globale și capitalizarea Asiei de Sud-Est și Americii Latine, proces care creează dependența centrului, și în special a SUA, de absorbție suplimentară de capital, prin vânzarea de obligațiuni și impunerea cumpărării de active denominate în dolari. Apariția Fondurilor Guvernamentale de Investiții, bogate în lichiditați, în state neo-mercantile din Asia și în exportatoare de hidrocarburi ca Arabia Saudită și Rusia; Fonduri care cumpără intensiv active pe piața mondială și pun în gardă capitalul de la centru. Vulnerabilitatea finanțelor globale, a cărei ultimă expresie este criza subprime de pe piața ipotecară a SUA, și consecințele sale nefaste asupra economiei mondiale. Vulnerabilitatea societăților contemporane față de globalizarea terorii, exprimată în atentatele teroriste care înconjură globul și în proliferarea armelor de distrugere în masă. Lupta accentuată pentru controlul resurselor globale și, în special, a hidrocarburilor. Problema ecologică globală, ca efect al industrializării, etc. Toate acestea, în ultimă instanță, suscită o reașezare geopolitică la scară planetară care tensionează diferite regiuni, reașezare inițiată de către SUA și la care s-au prins și alți protagoniști ai scenei internaționale ca Uniunea Europeană, China, Rusia, ș.a. Sau altfel spus, a început jocul!\nRepercusiunile asupra Basarabiei\nBasarabia este, în acest context, un teritoriu periferic care resimte greu aceste metamorfozări și este în totalitate depășită de procesele care iau amploare în acest început de mileniu. Încă din timpul articulării în Europa Occidentală a sistemului mondial capitalist, Basarabia, de altfel ca și întreg spațiul românesc, a fost indirect afectată de către acesta. Descoperirea Atlanticului și înglobarea Americii Latine în cadrul sistemului, precum și deschiderea rutelor comerciale spre Asia, via Oceanul Indian, au reorientat fluxurile comerciale și interesul puterilor europene dinspre Mediterana și Marea Neagră spre oceanul planetar. Arealul românesc, astfel, a fost lăsat la discreția și apoi „inclus” în posesiunile Imperiului Otoman care, pe lângă atrocitățile care le-a demarat, a reorientat economiile și comerțul Principatelor către nesățioasa piață turcească. Pe măsură ce sistemul internațional s-a extins și a înglobat treptat tot spațiul sud-est european, Basarabia devine „indicatorul” marilor inflexiuni sistemice de-a lungul evoluției sale. Astfel, transformarea de la confluența secolelor XVIII-XIX, statuată la anul 1815, s-a soldat cu anexarea Basarabiei la Imperiul Rus, unde devine rapid o “colonie” internă a acestuia. Următoarea mare reconfigurare sistemică de la îceputul secolului trecut, exprimată în primul război mondial, o readuce în cadrul spațiului etno-cultural românesc, unde deși nu a beneficiat de cel mai ortodox tratament, a cunoscut o eliberare de povara “fratelui slav” și un proces (adevărat că lent) de dezvoltare social-economică. Status-quoul sistemului, însă, nu a durat mult și în urma modificării structurale a acestuia, cauzată de al doilea război mondial, Basarabia “schimbă” din nou polii și este cucerită încă pentru jumătate de secol de către Rusia sovietică. În anii 89-91 ai secolului trecut, când sistemul își modifică din nou structura (de la bipolaritate la unipolaritate), Basarabia, pentru a câta oară, cunoaște o repoziționare în cadrul arhitecturii internaționale și își dobândește o butaforică suveranitate.\nImplozia URSS și disoluția rapidă a acesteia a provocat efectul descentralizării massive a puterii politice și militare proprii, creând, totodată, impresia unui vacuum de securitate lipsit de orice garanții de stabilitate. Spre deosebire de statele baltice, care reușiseră să preia rapid controlul asupra elementelor de bază ale suveranității de stat și să impună evacuarea trupelor militare rusești – adevărat că cu concursul Occidentului – Republica Moldova s-a ciocnit de o rezistență militară acerbă în Transnistria, puternic susținută de Rusia și Ucraina. Iar, cele mai importante instituții ale comunității occidentale, chiar și România, au rămas în expectativă atunci când mercenari străini și forțele militare ale Federației Ruse se implicau deschis și masiv în sprijinul unei sângeroase rebeliuni militare în raioanele de est ale R.Moldova. Mai mult, în timp ce pe ambele maluri ale Prutului se recitau versuri și se interpretau cântece patriotice, rușii își restabileau pozițiile politice și luau sub control cele mai importante active din fosta gubernie. Cu trupe militare rusești pe teritoriu, cu o regiune separatistă controlată de Kremlin, cu o economie în vizibilă stagnare și prinsă în plasa CSI (Comunitatea Statelor Independente), Republica Moldova a început să-și pipăie suveranitatea și arealul geopolitic în care s-a trezit ancorată. Acestea conjugate cu succedarea la putere a unor guverne, cu mici excepții, incopetente și corupte, supuse Moscovei, au agravat situația social-economică și orice perspective de dezvoltare pentru acest pământ românesc.\nIntensificarea turbulenței de pe plan internațional a prins Chișinăul cu o guvernare comunistă, ajunsă la putere în 2001 inclusiv grație contraperformanțelor realizate de guvernele precedente. Comuniștii au continuat – în mare – nerealizările predecesorilor, iar în unele privințe chiar le-au accentuat și mai mult. După aproape două decenii de “independență” și două mandate de guvernare comunistă (guvernare ce are puține în comun cu Manifestul Partidului Comunist), Republica Moldova a devenit un adevărat ostatic al problemelor sale cronice, susținute inclusiv de către dinamica structurii internaționale.\nIntegritatea teritorială și prezența trupelor militare străine pe teritoriul său, este de departe cea mai gravă problemă cu care se confruntă R.Moldova. Deși realitățile geoplitice de pe continent, legate de extinderea spre est a Alianței Nord-Atlantice și a Uniunii Europene au învecinat aceste structuri cu Republica Moldova și se manifestă o prezență a acestora în disputa pe acest subiect, Rusia nu dă semne că se retrage din regiune. Disensiunile legate de statutul provinciei Kosovo și de Scutul Antirachetă american din Polonia și Cehia, dau Rusiei argumente suplimentare de a nu se retrage din Republica Moldova.\nGuvernarea coruptă și autoritară, subminează orice tentative de dezvoltare. Cu o populație de cca 3,5 milioane și cu o producție de cca 4 miliarde de USD, Basarabia are cel mai mic PIB/locuitor din Europa. Este o economie necompetitivă, încasările pe angajat sunt de 10 ori mai mici decât în țările din Centrul și Sud Estul Europei. În interiorul țării, întreprinderile autohtone indiferent de forma de proprietate sunt cu 50% mai ineficiente decât întreprinderile străine. R.Moldova are 40% din populație antrenată în agricultură, care este practic scoasă din producție, în special în urma secetei din anul 2007. Astfel, agricultura nu a reușit să depășească stagnarea, care durează deja mai bine de 17 ani – în 2007 s-a înregistrat o scădere enormă, de 20%. Industria, care în proporție de 80 la sută este agricolă, încă nu și-a revenit de la șocul provocat de embargoul rusesc al vinurilor moldovenești din 2006. Pentru că nu există suficientă producție, s-a ajuns la un deficit comercial de cca 2 mlrd USD pentru anul 2007 și o datorie externă de peste 2 mlrd de USD. Deficitul de cont curent este acoperit, în mare parte, de către remitențele cetățenilor care lucrează în afară, care în 2007 au atins recordul de cca 1,4 mlrd USD, o cifră care este comparabilă cu toate investițiile străine directe în economie de la declararea independenței. Mai mult, majoritatea acestor bani se duc în consum, iar în contextul în care nu se investește în producție, acestea alimentează deficitul comercial, banii întorcându-se înapoi spre economiile de unde au fost încasați. De la un timp, totuși, Moldova devine cunoscută în Europa, înțeleasă și mai puțin periculoasă pentru investiții. Drept dovadă servește fluxul masiv de capital din 2007 – cca 450-500 mln USD – flux care se va a accelera în 2008. Însă, venirea capitalului mult așteptat, a găsit o economie nepregătită. Drept consecință Banca Națională a fost nevoită să sustragă peste 200 mil. USD de pe piață și apoi să sterilizeze peste 2 miliarde lei, bani pe care economia nu-i poate asimila.\nSocietatea moldovenească este puternic marcată de evoluția evenimentelor. Faptul că cca un million de cetățeni sunt plecați la muncă peste hotare are repercusiuni negative asupra societății, când se distrug familii, iar generațiile de copii crescute practic în lipsa părinților ridică semne de întrebare suplimentare în ceea ce privește viitorul țării. Plus că incertitudinea politicii externe a făcut ca cetățenii moldoveni să stea la cozi interminabile și să fie umiliți la consulatele de la Chișinău și de aiurea.\nDeși pare să oscileze între Est și Vest, istoria ne demonstrează că în actuala turbulență de pe scena internațională, R.Moldova va fi absorbită, până la urmă, de către unul dintre jucătorii geostrategici din regiune. Diplomația moldovenească, însă, în loc să conștientizeze conjunctura și raportul de forțe din regiune pentru a se racorda la cadența ritmurilor politico-economice și a face alegerea dezirabilă, singurul lucru pe care știe bine să-l facă este să lovească în România și în întreaga suflare românească.\nPrin urmare, având convingerea că lucrurile mai pot lua o altă turnură, nutrind speranța regăsirii identității și statalității românești într-o Europă unită și echitabilă, în care arealul românesc să se prezinte cu demnitate, ne propunem în rubrica BASARABIA AZI să prezentăm o serie de evenimente și comentarii care să familiarizeze societatea românească cu situația din R.Moldova, întru realizarea dezideratelor amintite mai sus. Așa să ne ajute Dumnezeu!\nNote:\n1 Held D., ș.a. Transformări globale. Politică, economie și cultură, Iași:Polirom,2004, p.24.\n2 Bertalanffy L. Das biologische weltbild, Bern, 1949, p.24.\n3 Koroliov I. Mirovaia economica: globalinîe perspectivî za 100 let, Moscova, 2003, p.602.\n4 Gilpin R. Economia mondială în secolul XXI. Provocările capitalismului global, Iași: Polirom, p.111.\n","date":"01-02-2008","img":"https://axaneamului.ro/posts/magazine/axa-i/1/boala-si-moartea-lui-eminescu/images/0.jpg","permalink":"https://axaneamului.ro/posts/magazine/axa-i/1/boala-si-moartea-lui-eminescu/","series":["AXA ANUL I"],"tags":["Basarabia","Comunism","Republica Moldova","sistem","URSS"],"title":"Basarabia în contextul turbulenței sistemului mondial contemporan","youtube":""},{"author":"Mugur Vasiliu","categories":["Raportul orbului"],"content":"În politica oricărei cetăți – în istoria omenirii – există doar două direcții. E ceea ce cunoaștem noi sub numele de dreapta și stânga. Sunt două tendințe pe care le suportă ca pe o sfâșiere ființa umană: dreapta credință, dreapta judecată, dreapta cumpănă – de-o parte; de cealaltă parte cealaltă credință, cealaltă judecată, stângăcia și strâmbătatea.\nAceste două porniri își au expresia și în politică: stânga și dreapta sau liberalism și conservatorism. În jurul lor sunt diferite nuanțe: la stânga de la noul liberalism la comunism și anarhism; la dreapta de la dreapta răbdătoare la cea neiertătoare. În politica contemporană românească, ca urmare a unei lungi perioade în care stânga a dictat, nu mai există nici măcar noțiunea de dreapta. Ca urmare dreapta părea a se fi atrofiat, sau am putea spune altfel: instinctul de conservare al poporului român a dispărut.\nAșa se face că pe eșicherul politicii românești au apărut tot felul de aberații: partide de doctrină socialistă care se autiointitulează de dreapta, pentru că… au un ton mai autoritar; partide de sorginte liberală – deci de stânga –care sunt… creștin democrate; partide național liberale care promovează politici de stânga, adevărat că doar în ajunul anilor electorali. S-ar părea că nimeni nu are interesul să arate cum stau lucrurile. Anume că apartenența la dreapta sau la stânga nu este dictată de economic. Economicul este doar o consecință a hotărârii de poziționare într-o parte sau alta – este determinat și nu determinant.\nCearta dreptei cu stânga la noi este de un imens ridicol: se ceartă foști activițti marcanți în PCR între ei – unii sunt așezați la derata alții la stânga. De fapt cel mai corect ar fi să spunem că unii sunt la dreapta stângii iar ceilalți la stânga stângii.\nDar ce ne face să spunem despre un partid că este de dreapta sau de stânga? Cum putem să ne dăm seama care este dreapta și care cealaltă parte? Definindu-le.\nAstfel, stânga este republicană și atee, în vreme de dreapta își așează pe cap coroana domnească, deasupra strălucește crucea.\nStânga este internaționalistă, globalizantă, conumizantă, practicând totodată disprețul față de chiar noțiunea de popor. Aici nu există diferențe – toți oamenii sunt egali în fața legii omenești și se închină la „sfânta constituție”. De cealaltă parte, dreapta dă cezarului ce e al cezarului, dar dă slavă lui Dumnezeu și se nevoiește să trăiască în legea Lui, în fața Căruia suntem cu toții egali.\nStânga este alcătuită din indivizi, colective și mase populare – material pentru statistică. Dreapta cunoasște valoarea personală: un popor este alcătuit din persoane – persoana fiind una din cele două ipostasuri ale Domnului Hristos: Dumnezeu și Om.\nȘi e bine că este așa: cu stânga te închini la ateism – ca să-i spumen așa – în vreme ce Raiul este de-a dreapta. Dreptății i se opune strâmbătatea sau stânga.\nStânga trăiește la suprafață – dreapta e de o gravă adâncime, prin legăturile pe care le are cu întreg neamul prin tradiție. Stânga nu cunoaște decât tradiția proprie. Stânga este plăcută și ușor îngrijorată de voturile pe care le va primi sau nu la următorul scrutin electoral –pentru a depăși această îngrijorare a fost inventată o formulă de hoție confortabilă: mimarea democrației; în vreme ce dreapta este grea de responsabilitatea pe care o are în fața lui Dumnezeu și a neamului.\nÎn fața noului stânga nu poate rezista: renunță la tot ce aparține poporului – țineți minte, pentru stânga nu există tradiție; în vreme ce dreapta acceptă înnoirea în măsura în care aceasta se aplică tradiției din care dreapta trăiește în fapt.\nAXA este tocmai însumarea tuturor virtuților ce se află în poporul român – un dar dumnezeiesc – pentru a putea defini traseul neamului către Dumnezeu. AXA este un criteriu valoric, la urma urmei.\nAm numit AXA „săptămânal de antipolitică și cultură” referindu-ne – cu siguranță – la politica actuală care ar putea fi arbitrată cu Codul penal.\nAstfel în România noastră se poate vorbi în politică de stânga și dreapta-împrejur. Fără ca această stare de drept și de fapt să fie de neînlocuit. Atâta vreme cât românii își înșeleg locul – între Dumnezeu și neamul românesc.\nÎn politica oricărei cetăți – în istoria omenirii – există doar două direcții. E ceea ce cunoaștem noi sub numele de dreapta și stânga. Sunt două tendințe pe care le suportă ca pe o sfâșiere ființa umană: dreapta credință, dreapta judecată, dreapta cumpănă – de-o parte; de cealaltă parte cealaltă credință, cealaltă judecată, stângăcia și strâmbătatea.Aceste două porniri își au expresia și în politică: stânga și dreapta sau liberalism și conservatorism. În jurul lor sunt diferite nuanțe: la stânga de la noul liberalism la comunism și anarhism; la dreapta de la dreapta răbdătoare la cea neiertătoare. În politica contemporană românească, ca urmare a unei lungi perioade în care stânga a dictat, nu mai există nici măcar noțiunea de dreapta. Ca urmare dreapta părea a se fi atrofiat, sau am putea spune altfel: instinctul de conservare al poporului român a dispărut. Așa se face că pe eșicherul politicii românești au apărut tot felul de aberații: partide de doctrină socialistă care se autiointitulează de dreapta, pentru că… au un ton mai autoritar; partide de sorginte liberală – deci de stânga –care sunt… creștin democrate; partide național liberale care promovează politici de stânga, adevărat că doar în ajunul anilor electorali. S-ar părea că nimeni nu are interesul să arate cum stau lucrurile. Anume că apartenența la dreapta sau la stânga nu este dictată de economic. Economicul este doar o consecință a hotărârii de poziționare într-o parte sau alta – este determinat și nu determinant.Cearta dreptei cu stânga la noi este de un imens ridicol: se ceartă foști activițti marcanți în PCR între ei – unii sunt așezați la derata alții la stânga. De fapt cel mai corect ar fi să spunem că unii sunt la dreapta stângii iar ceilalți la stânga stângii.Dar ce ne face să spunem despre un partid că este de dreapta sau de stânga? Cum putem să ne dăm seama care este dreapta și care cealaltă parte? Definindu-le.Astfel, stânga este republicană și atee, în vreme de dreapta își așează pe cap coroana domnească, deasupra strălucește crucea.Stânga este internaționalistă, globalizantă, conumizantă, practicând totodată disprețul față de chiar noțiunea de popor. Aici nu există diferențe – toți oamenii sunt egali în fața legii omenești și se închină la „sfânta constituție”. De cealaltă parte, dreapta dă cezarului ce e al cezarului, dar dă slavă lui Dumnezeu și se nevoiește să trăiască în legea Lui, în fața Căruia suntem cu toții egali.Stânga este alcătuită din indivizi, colective și mase populare – material pentru statistică. Dreapta cunoasște valoarea personală: un popor este alcătuit din persoane – persoana fiind una din cele două ipostasuri ale Domnului Hristos: Dumnezeu și Om.Și e bine că este așa: cu stânga te închini la ateism – ca să-i spumen așa – în vreme ce Raiul este de-a dreapta. Dreptății i se opune strâmbătatea sau stânga.Stânga trăiește la suprafață – dreapta e de o gravă adâncime, prin legăturile pe care le are cu întreg neamul prin tradiție. Stânga nu cunoaște decât tradiția proprie. Stânga este plăcută și ușor îngrijorată de voturile pe care le va primi sau nu la următorul scrutin electoral –pentru a depăși această îngrijorare a fost inventată o formulă de hoție confortabilă: mimarea democrației; în vreme ce dreapta este grea de responsabilitatea pe care o are în fața lui Dumnezeu și a neamului.În fața noului stânga nu poate rezista: renunță la tot ce aparține poporului – țineți minte, pentru stânga nu există tradiție; în vreme ce dreapta acceptă înnoirea în măsura în care aceasta se aplică tradiției din care dreapta trăiește în fapt.AXA este tocmai însumarea tuturor virtuților ce se află în poporul român – un dar dumnezeiesc – pentru a putea defini traseul neamului către Dumnezeu. AXA este un criteriu valoric, la urma urmei. Am numit AXA „săptămânal de antipolitică și cultură” referindu-ne – cu siguranță – la politica actuală care ar putea fi arbitrată cu Codul penal. Astfel în România noastră se poate vorbi în politică de stânga și dreapta-împrejur. Fără ca această stare de drept și de fapt să fie de neînlocuit. Atâta vreme cât românii își înșeleg locul – între Dumnezeu și neamul românesc.\n","date":"01-02-2008","img":"","permalink":"https://axaneamului.ro/posts/magazine/axa-i/1/stanga-dreapta/","series":["AXA ANUL I"],"tags":["AXA","PCR","Politică"],"title":"Stânga - dreapta","youtube":""},{"author":"Dragoș Nicu","categories":["Social"],"content":"Procesele legate de profundele transformări socio-culturale care marchează civilizația globală și societatea românescă în zorii secolului XXI, suscită discuții teoretice și o regândire conceptuală a fenomenelor care au o puternică influență, nu neapărat pozitivă, asupra vieții materiale și spirituale a spațiului etno-cultural românesc. Discuții care să avertizeze și, totodată, să remodeleze categoriile existențiale cu care suntem obișnuiți în viața cotidiană. AXA, nu este o expresie publicistică a pretinselor alianțe geostrategice în care se crede ancorată actuala conducere a statului român, și este departe de a-și propune instituirea unor pivoturi strategice care să pună presiune și angajamente suplimentare pe și așa vulnerabila societate românească, în trecerea într-o nouă eră. AXA este, prin urmare, un răspuns românesc la provocările cu care se confruntă societatea românească și lumea contemporană, în ansamblu, în cadrul unei ere deloc ospitaliere.\nNoul mileniu, ca de altfel adesea în istoria recentă, a găsit societatea românească vulnerabilă politic, economic și cultural, vulnerabilitate care alimentează și mai mult handicapul de dezvoltare, devenit deja cronic. Un popor așezat pe un teritoriu binecuvântat de Dumnezeu, care a avut, în toate timpurile, o elită intelectuală cu un cuvânt greu de spus în civilizația mondială, așteaptă astăzi cu nerăbdare beneficiile unei tardive tranziții, spre o societate cu adevărat prosperă. Integrat plenar în structurile euroatlantice, statul român a perceput aceste reorientări strategice ca pe un scop în sine și, prin urmare, efectele pe termen scurt a acestora sunt de cele mai multe ori negative. Nu există un proiect strategic pe termen lung, care să valorifice integral potențialul poporului român și să asigure o prestație demnă, și pe deplin meritată, a neamului românesc în Europa și în lume. România, odată ancorată în aceste structuri, ar trebui să devină o societate de succes care să stârnească invidia celora din jur, și nu să exporte forță de muncă privită circumspect în unele state occidentale, iar cultura și spiritualitatea românească să devină un balsam pentru întregul spațiu european.\nDiscuțiile lansate în paginile acestui săptămânal, au menirea principală să cultive aceste virtuți nevalorificate ale societății românești și să elucideze o serie de subiecte, nu totdeauna plăcute pentru clasa politică românească.\n","date":"01-02-2008","img":"https://axaneamului.ro/posts/magazine/axa-i/1/la-inceput-de-drum/images/0.jpg","permalink":"https://axaneamului.ro/posts/magazine/axa-i/1/la-inceput-de-drum/","series":["AXA ANUL I"],"tags":["civilizație","secolul XXI","societatea românească"],"title":"La început de drum","youtube":""},{"author":"Octavian Mihalcea","categories":["Icoana din adânc"],"content":"VOAL DE ZI Prin unde mă răsfrâng în voalul zilei,\nPictura e adâncă – vadul morții,\nIar strigătul din vis, ivirea roții,\nAduce pentru noi sărutul milei.\nDe vreau să spun cine mă-ndeamnă-n oră,\nCu ce acopăr un minut trecut,\nO să te chem, prietene tăcut,\nÎn centrul dus-întors, din altă horă.\nSunt îmbătări, sclipiri de cerc întins,\nO flacără cu numele învins\nTot arde prin hotarul văzut ieri\nCenușa cu natale primăveri\nȘi pașii sub altar lăsați de fire,\nAtragere, ascunsă amintire.\nLUMINĂ CU LUMINĂ Am vrut, adăugat la jocul verii\nCe ascundea robii în somn durute,\nSă tac privirea inimii căzute\nDin rodul prefăcut al primăverii.\nAtunci, o stea mi-a altoit fiirea\nCu fulgerul care deschide cerul,\nE noaptea de intrare în tunelul\nPierdut, fără sfârșit, uitând murirea.\nO clipă arde glasurile oarbe,\nLumina cu lumină-n vis se soarbe,\nPrin ceața primă bântuie himere,\nTot ce e rău e-n alte atmosfere,\nNumai clipirea naște lumea nouă –\nDouă făclii îngemănate-n rouă.\nDOUĂ Ca dus de ape noaptea grav călcat-am\nÎn urme vaste, gândului știință\nȘi ochiul rece că e cu putință\nA nu privi când gheața sărutat-am.\nNu mă îneacă ce-i rămas din floare\nCând tot parfumul doarme somnuri ude\nAlături de uitări ca foste rude\nTrăind cu alte vieți o altă boare.\nAlerg între memorii a plecare\nȘi nu mai las în timp nici o prinsoare\nSă scape fără un sărut de sânge\nAlăturat de firul care frânge\nÎntre oglinzile strivite-n rouă,\nTrupul ce freamătă de inimi, două.\nZVONURI ȘI NINSOARE Eu te vedeam de sus cum arzi lumina\nDorințelor născute-n ceasuri care\nȘtergeau un gând, la urmă, în urcare\nPe drumul des privit, albind retina.\nAlbastră-i curățarea pe sub vină\nȘi verde e chemarea de o seară,\nSoartă pe soartă, cei ce se aflară\nNu pot privi în ochi care suspină.\nTe-am așteptat cu lotuși printre valuri,\nCu pașii obosiți de ars pe maluri,\nSă ne unești, tării, sticliri enorme\nȘi invadări în lumile informe\nDe-aici, de nicăieri, topiri de soare,\nAtunci când naște zvonuri și ninsoare.\nBAZALT Prin văi de aur mă prelinge soarta\nOricărui dar hrănit cu nori sălbatici\nMuriți în văi apuse, fantomatici,\nÎnconjurând cu raze stinse poarta.\nIar plânsu-i râs pe un tărâm încins,\nSecundele rotesc o dublă viață\nȘi uită-n soare zâmbetul de gheață,\nE nașterea ca stil fără cuprins.\nLumina-gând trezește timpul zilei,\nSunt pete invocând apusul filei\nȘi îndreptarea grea către un altul.\nAflarea e suflată peste vreme,\nSurâsul dintre noi în taină geme\nCu ploaia ce sculptează fin bazaltul.\nVEACURI FĂRĂ CLIPE Cum ard și scriu, din sferele tăcute\nMetale neștiute se-nfioară,\nSunt lipsa și durerea ce omoară\nMotivul, când lumina se ascute.\nDeși vorbești vederea amintită,\nPrin ceruri ai pierdut aflatul soare\nÎn frigul dorului aprins ce moare\nȘi lasă-n urma sa viața smintită.\nNu e cădere ceasul dintre file!\nCu vulturi tineri voi seduce partea\nSurpată-n bestiarul cu fosile.\nIar paznicul de veci va fi doar moartea,\nSă nu pierim în ceasuri fără clipe,\nTrăirea, jocul veșnicei risipe.\nFASCIN Ce oaste care trece peste vene\nCu mâna îndoită spre a cere\nDin mijlocul de cer, câtă plăcere\nPot să absoarbă noile caverne…\nCe frică de asprime înroșită,\nCu evadări tăcute, revărsare,\nCând ești fluid cum e o amputare\nA setei de mărire, înegrită.\nCe nu-i afară pleacă și revine\nFără povața răsucirii goale\nDin colțul care zori de semn prăvale\nUn oarece, demult tăiat pe sine,\nCu pleoapa aruncată doar o dată\nÎnspre lucirea de purtat legată.\nORE DIFERITE Ca sfântul, răcorit de roci știute,\nAdăposteam cu malurile tale\nSensul uitat al verilor astrale\nȘi timpul, când privirea îl ascute.\nÎntinsă-n dublu pas e depărtarea,\nSuntem veniți în ore diferite;\nFără aflarea paginii smerite\nCe nu a fost întoarce disperarea.\nE tremur mersul de lumini și cale,\nCe legea a uitat, acum, rafale,\nAruncă anii zâmbitori în mare;\nIar puntea ce o clatin strigă-n lume\nCă vei putea avea același nume\nNumai ca să dorești a mea chemare.\nPĂCATUL ȘI SECUREA Prin simplu foc nestins, o înrobire\nAduce dintr-un timp de plâns și sfadă\nOrbitul sens învins fără să creadă\nÎn drumul camuflat întru iubire.\nEste știut, dar cine mai cunoaște\nDin urma ce o lasă-n chipuri noaptea,\nVremelnic pas, mereu deschisă-i cartea\nSpre noile vecii cu nimb de moaște.\nSă vrei uitarea, te alungi din lume,\nMai vii, mai pleci, cu sufletul aiurea\nÎn jocul unui eu fără păsare.\nDin nou în nou, atingi slăvita stare,\nSfințind aprins păcatul și securea,\nDe neuitat pe timp de roșii brume.\nUNICUL HOTAR Eu te ascund în după-vieți de lună,\nFără sărutul zilnic a minciună,\nAm ars pe drum regrete amânate\nȘi flori de negru, învieri ratate.\nCând învățam că marea e sărată,\nCă apa nu mai este înrămată,\nDin plinul serii asmuțeau nebunii\nSă prevestească dor închinăciunii.\nVopsește-mi inima-n picturi de gală\nFără tăcerea umbrelor aparte,\nTe mai aștept ca glasul să mai poarte\nFrumosul vis spre nunta grea de fală,\nCând poate vei ucide altă carte\nPe unicul hotar al ruptei arte.\nSCARA Cu altă noapte, scara greu purtasem\nÎntre penumbra locului, volută,\nȘi firea ta plutind o mină mută\nPe sub lumină, când o uzurpasem.\nPorneam năduf bolnav, mereu mai arsă\nȘtia să treacă poza după stele,\nPe când pământul înghițea castele\nNumai la margine de punte stoarsă.\nCândva, am coborât în fața scării\nSă recunosc cine urmează treapta\nDe vânt și vis și ger, axa mascării;\nPrin aburi drepți, sepulcre viu născute\nSunt proorocirea tomului din dreapta\nCorpului nou, cu forme cunoscute.\nARTĂ ȘI VORBIRE Cu gesturi largi privirea se îndoaie,\nFărâma albului alintă glasul,\nUn proaspăt sorb divin ascunde ceasul\nIar verbul dintre ore se despoaie.\nJocul de veci îl repetăm, cuvântul,\nAprins de para aurei străine,\nCând în pământuri vechi juram pe bine\nȘi tăinuiam un astru mort, cu gândul.\nÎn preajma focului urcăm pe ape\nUitând că sorții mei au vrut să-ngroape\nÎntre lumină și-ntuneric, marea…\nDar nici un semn de artă și vorbire\nSă nu sărute gol acea simțire\nCare invocă somnul, condamnarea.\n","date":"01-02-2008","img":"https://axaneamului.ro/posts/magazine/axa-i/1/12-sonete/images/0.jpg","permalink":"https://axaneamului.ro/posts/magazine/axa-i/1/12-sonete/","series":["AXA ANUL I"],"tags":["lumină","ninsoare","poezie","veac","zvonuri"],"title":"12 Sonete","youtube":""},{"author":"Eduard Țugui","categories":["Basarabia"],"content":"Trecerea hotarului de mileniu consemnează faza extremă de evoluție a civilizației moderne. Se profilează un viitor care fascinează și înspăimântă, în același timp, cetățenii de pe toate continentele, inclusiv pe cei de pe ambele maluri ale Prutului. La nivel academic teoreticieni din diferite ramuri ale științei s-au lansat în elaborarea de abstracții teoretice care să acopere dinamica și complexitatea proceselor contemporane. Aproape de fiecare dată, conceptul de la care pornesc asumpțiile teoretice este cel de “globalizare”, care deși s-a impus treptat ca clișeul timpurilor noastre nu are o definiție exactă. Astfel, trebuie să dăm dreptate lui David Held care caracteriza globalizarea drept:”…ideea grandioasă care cuprinde absolut totul de la piețele financiare la Internet, dar care nu oferă o perspectivă substanțială asupra condiției umane contemporane.”1\nÎncercăm să surprindem în continuare, o parte din aceste procese prin prisma locului Basarabiei în cadrul acestora din urmă, recurgând la unele categorii ale teoriilor sistemice.\nDefinitivare teoretică și dinamică istorică\nRigoarea teoretică condiționează, din start, elucidarea dimensiunilor ontologică și epistemologică a sistemului mondial. Astfel, înțelem prin sistem ceea ce înțelegea și Ludovic von Bertalanffy – o totalitate de elemente care interacționează reciproc2. Prin extensie, sistemul mondial sau sistemul internațional este o totalitate de elemente (unități) în interacțiune reciprocă, și a căror interacțiune aflată în continuă dinamică, generează o nouă entitate, care își are propria logică de funcționare și condiționează, la rându-i, comportamentul elementelor componente. Sistemul internațional are o bază (economică) și suprastructură (politică), iar una dintre principalele categorii ale sale, pe lângă element, este structura sistemului. Structura este modul de organizare a elementelor în sistem (distribuția puterii), ea desemnează totalitatea trăsăturilor și legilor proprii sistemului. Dimensiunea structurală orizontală (centrul sistemului) desemnează marile puteri sau polii sistemului și interacțiunea lor; dimensiunea verticală desemnează interacțiunea dintre centrul și periferia sistemului. Epistemologia sistemului cuprinde o serie de mari paradigme care au ca extreme (neo)realismul și (neo)marxismul și, fără a insista asupra acestora, o vom interpreta aici într-o formulă a economiei politice internaționale.\nAcumularea primitivă de capital din secolul al XVI-lea a stimulat diviziunea europeană a muncii și apariția bazei economice capitaliste a sistemului mondial. Aceasta din urmă necesita instituții puternice (citește state centralizate) pentru a-și asigura viabilitatea și și-a însușit de curând o formulă politică a cărei moașă a fost războiul de treizeci de ani și Pacea de la Westphalia (1648), când în Europa Occidentală apar state suverane, antrenate într-o competiție acerbă cu miza supremației în sistem, cu o logică care mai târziu s-a numit balanță de putere. Noua creație a Europei Occidentale, care cuprindea părți din Europa de Est și America Latină, s-a extins treptat spre alte regiuni ale globului, proces care a fost accelerat în secolul al XIX–lea, pe fundalul apariției capitalismului industrial. Până la sfârșitul secolului, sistemul avea deja dimensiune planetară, iar Europa se situa comod în centrul acestuia. Toate regiunile lumii erau angajate într-un schimb comercial asimetric, care asigura Europei dominația în sistem. Secolul XX, cu cele două războaie mondiale, a transformat fundamental structura sistemului prin intensificarea schimburilor comerciale internaționale și a fluxurilor internaționale de capital, iar redistribuția puterii în sistem a deplasat centrul sistemului în America de Nord, situație care s-a accentuat odată cu destrămarea lagărului socialist.\nOscilațiile sistemice contemporane\nStructura unipolară, având Statele Unite administratorul lumii, cu care sistemul a intrat în sec. XXI, a accelerat procesul de globalizare, iar ciclicitatea sistemică a intrat în faza unor mari transformări. Pe fundalul descătușării nelimitate ale cunoașterii, liberalizarea comercială și a piețelor de capital (capital productiv și capital financiar) sistemul mondial și-a sporit integritatea, fenomen care aduce lumină în definitivarea globalizării. Ce înseamnă un sistem internațional cu o integritate sporită? Înseamnă un sistem în care tensiunile din Orientul Apropiat (ca de exemplu conflictul militar dintre Israel și „Hezbolah” din vara lui 2006), aruncă în sus prețul petrolului pe piața mondială și, respectiv, scot lichidități suplimentare din economia reală și le orientează spre guvernele statelor OPEC. O parte din aceste lichidități sunt plasate, de către guvernele beneficiare, în instituțiile financiare din centrul sistemului (organisme financiare și bănci private), care la rândul lor plasează aceste finanțe creditând guvernul și/sau sectorul privat din Republica Moldova. De ce? Pentru că R.Moldova importă deja petrol mai scump și își mărește deficitul comercial și are nevoie de împrumuturi pentru a-și acoperi deficitul de cont curent. Aceste împrumuturi odată efectuate, evident trebuie întreținute (achitând dobânda instituțiilor financiare de la centru) și încep să pună presiune pe bugetul de stat care deja este obligat să intre în deficit și/sau să reducă cheltuielile pentru învățământ și sănătate, spre exemplu, sectoare care rămân subfinanțate. Această situație duce la… și lanțul poate fi continuat.\nDupă cum spuneam, această integritate este susținută de către tehnologia avansată a celui de-al treilea val, ca să utilizăm o categorie toffleriană, precum și de către intensificarea schimburilor comerciale internaționale și dezlănțuirii finanțelor globale.\nDupă al doilea război mondial, datorită unor runde succesive din cadrul GATT și OMC (Organizația Mondială a Comerțului), comerțul internațional s-a extins semnificativ și a devenit un factor mult mai important în economia internă și cea internațională. Producția globală se orientează tot mai mult nu spre piața internă, ci spre cea mondială. Astfel, de-a lungul întregii perioade postbelice, ritmul creșterii comerțului mondial a depășit ritmul creșterii PIB-ului mondial. Aceasta înseamnă că comerțul internațional devine o condiție indispensabilă a producției globale. Piața mondială face procesul de producție din diferite economii dependent de economia mondială, influențează structurile diferitor economii și condițiile de funcționare a întreprinderilor individuale. Dacă în anul 1950 comerțul avea o cotă de 10% din PIB-ul mondial, în anul 2000 acesta avea o cotă de cca. 20%3.\nLiberalizarea piețelor de capital și apariția unui sistem financiar cu adevăraz global, pe de altă parte, își are originea la începutul anilor 70, când s-a trecut la un sistem monetar al cursurilor de schimb flexibile, sistem care este permisiv liberei circulații de capital, și când Arabia Saudită și alte state OPEC, îmbogățiți de pe urma creșterii prețului petrolului în 1973, și-au investit imensul surplus financiar în instituțiile financiale internaționale, de unde s-au răspândit în întreaga lume. Ulterior, dereglementarea piețelor financiare interne, în care SUA au jucat un rol important, inovațiile aduse instrumentelor financiare (cum ar fi derivatele) și progresul comunicațiilor au determinat o creștere semnificativă a integrării sistemelor financiare naționale din toată lumea4. Existența unui sistem financiar global presupune cel puțin teoretic, mișcarea capitalului financiar dinspre economiile cu surplus de capital spre cele ale căror oportunități de investiții depașesc rezervele, iar capitalul este liber să se orienteze spre locurile și activitățile unde poate fi folosit cel mai eficient. Astfel, finanțele au devenit subsistemul sangvin al sistemului internațional, odată ce guverne, bănci și burse de valori sunt alimentate cu capital provenit din toate colțurile lumii, care este mânat de goana după profit. Această mișcare de capital se referă și la capitalul productiv, în contextul în care Corporațiile Transnaționale, prin intermediul investițiilor externe directe, au internaționalizat producția și serviciile globale.\nÎn loc să instituie o pace perpetuă, sperată de mult de idealiști, cu asemenea caracteristici sistemul mondial contemporan cunoaște o turbulență atipică, pe care nu a trăit-o încă de la apariția sa, exprimată într-o serie de procese complexe și contradictorii care îi face vulnerabilă existența în zorii secolului XXI. Competiția accentuată pentru piețele mondiale și protecționismul netarifar care alimentează o dispută între actorii geostrategici, precum și o dispută centru-periferie în cadrul OMC. Delocalizarea producției globale și capitalizarea Asiei de Sud-Est și Americii Latine, proces care creează dependența centrului, și în special a SUA, de absorbție suplimentară de capital, prin vânzarea de obligațiuni și impunerea cumpărării de active denominate în dolari. Apariția Fondurilor Guvernamentale de Investiții, bogate în lichiditați, în state neo-mercantile din Asia și în exportatoare de hidrocarburi ca Arabia Saudită și Rusia; Fonduri care cumpără intensiv active pe piața mondială și pun în gardă capitalul de la centru. Vulnerabilitatea finanțelor globale, a cărei ultimă expresie este criza subprime de pe piața ipotecară a SUA, și consecințele sale nefaste asupra economiei mondiale. Vulnerabilitatea societăților contemporane față de globalizarea terorii, exprimată în atentatele teroriste care înconjură globul și în proliferarea armelor de distrugere în masă. Lupta accentuată pentru controlul resurselor globale și, în special, a hidrocarburilor. Problema ecologică globală, ca efect al industrializării, etc. Toate acestea, în ultimă instanță, suscită o reașezare geopolitică la scară planetară care tensionează diferite regiuni, reașezare inițiată de către SUA și la care s-au prins și alți protagoniști ai scenei internaționale ca Uniunea Europeană, China, Rusia, ș.a. Sau altfel spus, a început jocul!\nRepercusiunile asupra Basarabiei\nBasarabia este, în acest context, un teritoriu periferic care resimte greu aceste metamorfozări și este în totalitate depășită de procesele care iau amploare în acest început de mileniu. Încă din timpul articulării în Europa Occidentală a sistemului mondial capitalist, Basarabia, de altfel ca și întreg spațiul românesc, a fost indirect afectată de către acesta. Descoperirea Atlanticului și înglobarea Americii Latine în cadrul sistemului, precum și deschiderea rutelor comerciale spre Asia, via Oceanul Indian, au reorientat fluxurile comerciale și interesul puterilor europene dinspre Mediterana și Marea Neagră spre oceanul planetar. Arealul românesc, astfel, a fost lăsat la discreția și apoi „inclus” în posesiunile Imperiului Otoman care, pe lângă atrocitățile care le-a demarat, a reorientat economiile și comerțul Principatelor către nesățioasa piață turcească. Pe măsură ce sistemul internațional s-a extins și a înglobat treptat tot spațiul sud-est european, Basarabia devine „indicatorul” marilor inflexiuni sistemice de-a lungul evoluției sale. Astfel, transformarea de la confluența secolelor XVIII-XIX, statuată la anul 1815, s-a soldat cu anexarea Basarabiei la Imperiul Rus, unde devine rapid o “colonie” internă a acestuia. Următoarea mare reconfigurare sistemică de la îceputul secolului trecut, exprimată în primul război mondial, o readuce în cadrul spațiului etno-cultural românesc, unde deși nu a beneficiat de cel mai ortodox tratament, a cunoscut o eliberare de povara “fratelui slav” și un proces (adevărat că lent) de dezvoltare social-economică. Status-quoul sistemului, însă, nu a durat mult și în urma modificării structurale a acestuia, cauzată de al doilea război mondial, Basarabia “schimbă” din nou polii și este cucerită încă pentru jumătate de secol de către Rusia sovietică. În anii 89-91 ai secolului trecut, când sistemul își modifică din nou structura (de la bipolaritate la unipolaritate), Basarabia, pentru a câta oară, cunoaște o repoziționare în cadrul arhitecturii internaționale și își dobândește o butaforică suveranitate.\nImplozia URSS și disoluția rapidă a acesteia a provocat efectul descentralizării massive a puterii politice și militare proprii, creând, totodată, impresia unui vacuum de securitate lipsit de orice garanții de stabilitate. Spre deosebire de statele baltice, care reușiseră să preia rapid controlul asupra elementelor de bază ale suveranității de stat și să impună evacuarea trupelor militare rusești – adevărat că cu concursul Occidentului – Republica Moldova s-a ciocnit de o rezistență militară acerbă în Transnistria, puternic susținută de Rusia și Ucraina. Iar, cele mai importante instituții ale comunității occidentale, chiar și România, au rămas în expectativă atunci când mercenari străini și forțele militare ale Federației Ruse se implicau deschis și masiv în sprijinul unei sângeroase rebeliuni militare în raioanele de est ale R.Moldova. Mai mult, în timp ce pe ambele maluri ale Prutului se recitau versuri și se interpretau cântece patriotice, rușii își restabileau pozițiile politice și luau sub control cele mai importante active din fosta gubernie. Cu trupe militare rusești pe teritoriu, cu o regiune separatistă controlată de Kremlin, cu o economie în vizibilă stagnare și prinsă în plasa CSI (Comunitatea Statelor Independente), Republica Moldova a început să-și pipăie suveranitatea și arealul geopolitic în care s-a trezit ancorată. Acestea conjugate cu succedarea la putere a unor guverne, cu mici excepții, incopetente și corupte, supuse Moscovei, au agravat situația social-economică și orice perspective de dezvoltare pentru acest pământ românesc.\nIntensificarea turbulenței de pe plan internațional a prins Chișinăul cu o guvernare comunistă, ajunsă la putere în 2001 inclusiv grație contraperformanțelor realizate de guvernele precedente. Comuniștii au continuat – în mare – nerealizările predecesorilor, iar în unele privințe chiar le-au accentuat și mai mult. După aproape două decenii de “independență” și două mandate de guvernare comunistă (guvernare ce are puține în comun cu Manifestul Partidului Comunist), Republica Moldova a devenit un adevărat ostatic al problemelor sale cronice, susținute inclusiv de către dinamica structurii internaționale.\nIntegritatea teritorială și prezența trupelor militare străine pe teritoriul său, este de departe cea mai gravă problemă cu care se confruntă R.Moldova. Deși realitățile geoplitice de pe continent, legate de extinderea spre est a Alianței Nord-Atlantice și a Uniunii Europene au învecinat aceste structuri cu Republica Moldova și se manifestă o prezență a acestora în disputa pe acest subiect, Rusia nu dă semne că se retrage din regiune. Disensiunile legate de statutul provinciei Kosovo și de Scutul Antirachetă american din Polonia și Cehia, dau Rusiei argumente suplimentare de a nu se retrage din Republica Moldova.\nGuvernarea coruptă și autoritară, subminează orice tentative de dezvoltare. Cu o populație de cca 3,5 milioane și cu o producție de cca 4 miliarde de USD, Basarabia are cel mai mic PIB/locuitor din Europa. Este o economie necompetitivă, încasările pe angajat sunt de 10 ori mai mici decât în țările din Centrul și Sud Estul Europei. În interiorul țării, întreprinderile autohtone indiferent de forma de proprietate sunt cu 50% mai ineficiente decât întreprinderile străine. R.Moldova are 40% din populație antrenată în agricultură, care este practic scoasă din producție, în special în urma secetei din anul 2007. Astfel, agricultura nu a reușit să depășească stagnarea, care durează deja mai bine de 17 ani – în 2007 s-a înregistrat o scădere enormă, de 20%. Industria, care în proporție de 80 la sută este agricolă, încă nu și-a revenit de la șocul provocat de embargoul rusesc al vinurilor moldovenești din 2006. Pentru că nu există suficientă producție, s-a ajuns la un deficit comercial de cca 2 mlrd USD pentru anul 2007 și o datorie externă de peste 2 mlrd de USD. Deficitul de cont curent este acoperit, în mare parte, de către remitențele cetățenilor care lucrează în afară, care în 2007 au atins recordul de cca 1,4 mlrd USD, o cifră care este comparabilă cu toate investițiile străine directe în economie de la declararea independenței. Mai mult, majoritatea acestor bani se duc în consum, iar în contextul în care nu se investește în producție, acestea alimentează deficitul comercial, banii întorcându-se înapoi spre economiile de unde au fost încasați. De la un timp, totuși, Moldova devine cunoscută în Europa, înțeleasă și mai puțin periculoasă pentru investiții. Drept dovadă servește fluxul masiv de capital din 2007 – cca 450-500 mln USD – flux care se va a accelera în 2008. Însă, venirea capitalului mult așteptat, a găsit o economie nepregătită. Drept consecință Banca Națională a fost nevoită să sustragă peste 200 mil. USD de pe piață și apoi să sterilizeze peste 2 miliarde lei, bani pe care economia nu-i poate asimila.\nSocietatea moldovenească este puternic marcată de evoluția evenimentelor. Faptul că cca un million de cetățeni sunt plecați la muncă peste hotare are repercusiuni negative asupra societății, când se distrug familii, iar generațiile de copii crescute practic în lipsa părinților ridică semne de întrebare suplimentare în ceea ce privește viitorul țării. Plus că incertitudinea politicii externe a făcut ca cetățenii moldoveni să stea la cozi interminabile și să fie umiliți la consulatele de la Chișinău și de aiurea.\nDeși pare să oscileze între Est și Vest, istoria ne demonstrează că în actuala turbulență de pe scena internațională, R.Moldova va fi absorbită, până la urmă, de către unul dintre jucătorii geostrategici din regiune. Diplomația moldovenească, însă, în loc să conștientizeze conjunctura și raportul de forțe din regiune pentru a se racorda la cadența ritmurilor politico-economice și a face alegerea dezirabilă, singurul lucru pe care știe bine să-l facă este să lovească în România și în întreaga suflare românească.\nPrin urmare, având convingerea că lucrurile mai pot lua o altă turnură, nutrind speranța regăsirii identității și statalității românești într-o Europă unită și echitabilă, în care arealul românesc să se prezinte cu demnitate, ne propunem în rubrica BASARABIA AZI să prezentăm o serie de evenimente și comentarii care să familiarizeze societatea românească cu situația din R.Moldova, întru realizarea dezideratelor amintite mai sus. Așa să ne ajute Dumnezeu!\nNote:\n1 Held D., ș.a. Transformări globale. Politică, economie și cultură, Iași:Polirom,2004, p.24.\n2 Bertalanffy L. Das biologische weltbild, Bern, 1949, p.24.\n3 Koroliov I. Mirovaia economica: globalinîe perspectivî za 100 let, Moscova, 2003, p.602.\n4 Gilpin R. Economia mondială în secolul XXI. Provocările capitalismului global, Iași: Polirom, p.111.\n","date":"01-02-2008","img":"https://axaneamului.ro/posts/magazine/axa-i/1/basarabia-in-contextul-turbulentei-sistemului-mondial-contemporan/images/0.jpg","permalink":"https://axaneamului.ro/posts/magazine/axa-i/1/basarabia-in-contextul-turbulentei-sistemului-mondial-contemporan/","series":["AXA ANUL I"],"tags":["Basarabia","Comunism","Republica Moldova","sistem","URSS"],"title":"Basarabia în contextul turbulenței sistemului mondial contemporan","youtube":""}]